







12. Kanporaketaren zainketak
.







                         12. Kanporaketaren zainketak.

12.0. Sarrera.
12.1. Urdaileko edukia grabitatearen bidez kanporatzea.
12.2. Urdaileko edukia xurgagailuaren bidez kanporatzea.
12.3. Urdaila garbitzea.
12.4. Kolostomiak: poltsa aldatzea eta sendaketa egitea.
12.5. Kolostomiak: irrigazioa egitea.
12.6. Ondesteko zundaketa.
12.7. Garbiketa-enema ipintzea.

12.8. Maskuriko zundaketa.
12.9. Maskuriko garbiketa.
12.10. Zakileko gernu-biltzailea ipintzea.
12.11. Peritoneoko dialisia egitea.
12.12. Urostomiak: poltsa aldatzea eta sendaketa egitea.
12.13. Zistostomia egitea.
-Bibliografía berezia.
12.0. Sarrera.
Kapitulu honetan kanporaketarekin zerikusia duten hainbat prozedura aztertuko
dira. Prozedura horiek digestiobideetako nahiz giltzurrun eta gernubideetako
asaldurak dituzten pertsonetan erabiltzen dira, lagungarriak direlako.
Kontuan izan pertsonaren beharretako bat kanporatzeko beharra dela. Ondoren
datozen prozedurek behar hori behar bezala asetzen laguntzen dute.
Lehen zazpi prozedurek digestiobidetik egiten den kanporaketarekin dute lotura.
Ondorengo sei prozedurek gernubideetatik egiten denarekin.


12.1. Urdaileko edukia grabitatearen bidez kanporatzea.

12.1.1. Kontzeptua.
Urdaileko edukia kanporatzea ohikoa da ondorengo kasuetan: kirurgia aurrean,
elikadura enterala onartzen ez duten pertsonetan eta botagurari zein oka
egiteari aurre egiteko. Proba analitikoetarako laginak hartzeko ere erabiltzen
da.
Kanporatze hori bi modutara egin daiteke: grabitatearen bidez poltsa batera,
edo xurgagailuaren bidez ontzi batera. Bi kasuetan sudur-urdailetako zunda
ipinita izatea behar da. Halaber, lodiera handiko zunda komeni da.
Atal honetan, grabitatearen bidezko kanporatzea ikusiko da. Prozedura hori
erizainak egiten du, medikuak eskatuta.

12.1.2. Helburuak.
-Urdaileko edukia kanporatzea.
-Urdaila hustea.
-Pertsona zaintzea, urdaileko edukia kanporatzen den bitartean.

12.1.3. Materiala.
-Poltsa berezia.
-Poltsaren euskarria.
-Paperezko oihala.
-Eskularru garbiak.
-50 cc-ko xiringa.
-Kocher pintzak.
-Zundarik ez badu, hura ipintzeko materiala beharko da, 11.1. prozeduran
azaldutakoa. Kalibre handiko zunda aukeratu.

12.1.4. Teknika.
-Zundarik ez badu, 11.1. prozeduran azaldu bezala jokatuko da hura ipintzeko.
-Pertsonari azalpenak eman, eta haren laguntza eskatu.
-Eskuak modu higienikoan garbitu.
-Eskularru garbiak jantzi.
-Pertsona gorputz-jarrera egokian ipini: erdi Fowler gorputz-jarreran.
-Zunda ondo kokatua dagoela egiaztatu. Horretarako, eduki gastrikoa xurga
daiteke edo fonendoskopioarekin haizea urdailera sartzen den ala ez entzun
daiteke (zunda urdailean baldin badago, haizearen sartzea entzungo da).
Erradiografia ikustea da beste aukera bat.
-Euskarriaz baliatuz, poltsa berezia ohean finkatu.
-Poltsa sudur-urdailetako zundari konektatu.
-Zunda finkatu.
-Kanporatzen den edukiaren ezaugarriak balioetsi.
-Pertsona eroso ipini.
-Ohar guztiak erizaintza-orrian idatzi.

12.1.5. Prozeduran gerta daitezkeen konplikazioak.
-Urdaileko edukia bronkioetara igarotzea.
-Sudur-urdailetako zundaren konplikazioak, 11.1. atalean ikusiak.

12.1.6. Kontuan izatekoak.
-Poltsa altuera egokian dagoela ziurtatu, urdaila baino baxuago.
-Gorputz-jarreraren aldaketak egiterakoan, zunda pintzatu. Horrela, kanporatu
den edukiaren itzulera ekiditen da.
-Korde maila zein eztularen erreflexua gutxitua duten pertsonekin kontu handia
izan. Pertsona horietan, urdaileko edukia bronkioetara igarotzeko arriskua
handia da, eta, gainera, nekez abisatzen dute horrelakorik gertatuz gero.
Garrantzitsua da Fowler gorputz-jarrera mantentzea.
-Kontuan izan sudur-urdailetako zundaketan esandakoak (11.1. atala).

12.2. Urdaileko edukia xurgagailuaren bidez kanporatzea.

12.2.1. Kontzeptua.
Atal honetan, xurgagailuaren bidezko kanporatzea ikusiko da. Prozedura hori
erizainak egiten du, medikuak eskatuta. Lodiera handiko zundak dira egokienak.
Prozedura hori ohikoa da ondorengo kasuetan: kirurgia aurrean, elikadura
enterala onartzen ez duten pertsonetan eta botagurari zein oka egiteari aurre
egiteko.

12.2.2. Helburuak.
-Urdaileko edukia kanporatzea.
-Urdaila hustea.
-Pertsona zaintzea, urdaileko edukia kanporatzen den bitartean.

12.2.3. Materiala.
-Huts-sistema: xurgagailua, hodia, eta urdaileko edukia biltzeko ontzia.
-Konexioa.
-Paperezko oihala.
-Eskularru garbiak.
-50 cc-ko xiringa.
-Zundarik ez badu, hura ipintzeko materiala beharko da, 11.1. prozeduran
azaldutakoa. Kalibre handiko zunda aukeratu.

12.2.4. Teknika.
-Zundarik ez badu, 11.1. prozeduran azaldu bezala jokatuko da hura ipintzeko.
-Pertsonari azalpenak eman, eta haren laguntza eskatu.
-Eskuak modu higienikoan garbitu.
-Eskularru garbiak jantzi.
-Pertsona gorputz-jarrera egokian jarri: erdi Fowler gorputz-jarreran.
-Zunda ondo kokatua dagoela egiaztatu. Horretarako, eduki gastrikoa xurga
daiteke edo fonendoskopioarekin haizea urdailera sartzen den ala ez entzun
daiteke (zunda urdailean baldin badago, haizearen sartzea entzungo da).
Erradiografia ikustea da beste aukera bat.
-Huts-sistema zundari konektatu.
-Xurgatze-presioa doitu. Presioak 30 mmHg baino baxuagoa izan behar du.
-Zunda finkatu.
-Kanporatzen den edukiaren ezaugarriak balioetsi.
-Pertsona eroso ipini.
-Ohar guztiak erizaintza-orrian idatzi.

12.2.5. Prozeduran gerta daitezkeen konplikazioak.
-Antsietatea.
-Beldurra.
-Urdaileko edukia bronkioetara igarotzea.
-Digestiobideetako mukosaren zauria eta odoljarioa.
-Pertsonaren mugikortasuna gutxiagotzea.
-Sudur-urdailetako zundaren konplikazioak, 11.1. atalean ikusiak.

12.2.6. Kontuan izatekoak.
-Aldiro-aldiro, xurgatze-presioa egokia dela egiaztatu. Gehiegizko xurgatze-
presioak zauriak sor ditzake digestiobideetako mukosan, eta odoljarioa ekarri.
Aldiz, xurgatze-presioa txikiegia bada, urdaileko edukia ez da kanporatuko.
-Digestiobideetako mukosa zauritzen bada, kanporatzen den edukia gorri nahiz
arrosa kolorekoa izango da.
-Zunda finkatzerakoan kontuan izan pertsonaren mugikortasuna ahalik eta gehien
ahalbidetu behar dela.
-Xurgatzea amaitu ondoren, huts-sistemako hodiak urarekin garbitu.
-Korde maila zein eztularen erreflexua gutxitua duten pertsonekin kontu handia
izan. Pertsona horietan, urdaileko edukia bronkioetara igarotzeko arriskua
handia da, eta, gainera, nekez abisatzen dute horrelakorik gertatuz gero.
Garrantzitsua da Fowler gorputz-jarrera mantentzea.
-Kontuan izan sudur-urdailetako zundaketan esandakoak (11.1. atala).

12.3. Urdaila garbitzea.

12.3.1. Kontzeptua.
Urdaila garbitzea guztiz beharrezkoa da, goiko digestiobideetako odoljarioari
aurre egiteko nahiz irentsitako gai toxikoak kanporatzeko.
Prozedura hori modu honetan egiten da: lehenik, likidoa urdailera sartzen da,
eta, ondoren, urdaileko edukia kanporatzen da. Prozesu hori behin eta berriz
errepikatzen da. Goiko digestiobideetako odoljarioaren kasuan, kanporatzen den
edukiaren koloreak informazio garrantzitsua ematen du: kolore gorriak odoljario
aktiboa adierazten du, kolore beltzak odoljario geldoa edo ez-aktiboa (Abad,
Aragón, Carnicer, Núñez eta Ruiz, 2002).
Kalibre handiko zunda baten bidez egiten da. Goiko digestiobideetako
odoljarioaren kasuan, sudur-urdailetako zunda erabiltzen da. Irentsitako gai
toxikoak kanporatu behar direnean, aho-urdailetako zunda edo Faucher zunda
erabiltzen da.

12.3.2. Helburuak.
-Urdaila garbitzea.
-Goiko digestiobideetako odoljarioari aurre egitea.
-Irentsitako gai toxikoak kanporatzea.
-Pertsona zaintzea, urdaila garbitzen zaion bitartean.

12.3.3. Materiala.
-Eskularru garbiak.
-Txabusina.
-Mozorroa.
-50 cc-ko xiringa.
-Ontzi bat.
-Inbutu bat.
-Garbitzea egiteko likidoa: serum fisiologikoa nahiz ura. Giroko tenperaturan.
-Huts-sistema: xurgagailua, hodia, eta urdaileko edukia biltzeko ontzia.
-Konexioa.
-Oihal bat.
-Kocher pintzak.
-Zundarik ez badu, hura ipintzeko materiala beharko da, 11.1. prozeduran
azaldutakoa. Kalibre handiko zunda aukeratu.

12.3.4. Teknika.
-Zundarik ez badu, 11.1. prozeduran azaldu bezala jokatuko da hura ipintzeko.
-Pertsonari azalpenak eman, eta haren laguntza eskatu.
-Eskuak modu higienikoan garbitu.
-Eskularru garbiak jantzi.
-Txabusina eta mozorroa jantzi.
-Pertsona gorputz-jarrera egokian jarri: erdi Fowler gorputz-jarreran, goiko
digestiobideetako odoljarioari aurre egiteko; ezkerraldeko etzaneran,
Trendelenburg arinarekin (20º) batera, irentsitako gai toxikoak kanporatzeko
(ikus 12.1. Irudia).



           12.1. Irudia: gai toxikoak kanporatzeko gorputz-jarrera.



-Pertsonaren bularraldean oihal bat jarri.
-Zunda ondo kokatua dagoela egiaztatu. Horretarako, eduki gastrikoa xurga
daiteke edo fonendoskopioarekin haizea urdailera sartzen den ala ez entzun
daiteke (zunda urdailean baldin badago, haizearen sartzea entzungo da).
Erradiografia ikustea da beste aukera bat.
-50 cc-ko xiringa hartu, eta garbiketarako likidoz bete.
-Xiringa zundari konektatu, eta likidoa urdailera sartu. Likidoa arin sartu.
-Leunki, urdaileko edukia xiringaz xurgatu, eta ontzira bota.
-Kanporatzen den edukiaren ezaugarriak balioetsi.
-Likidoa sartu eta edukia ateratzearen prozesua hainbat aldiz errepikatu,
denbora-tarte laburretan. Kanporatzen den edukia garbia irten arte errepikatzen
da.
-Xurgagailua zundari konektatu.
-Pertsona eroso ipini. Ahoko garbitasuna egitea komeni da. Beharrezkoa bada,
ohea egin eta pijama aldatu.
-Ohar guztiak erizaintza-orrian idatzi.

12.3.5. Prozeduran gerta daitezkeen konplikazioak.
-Antsietatea.
-Beldurra.
-Urdaileko edukia bronkioetara igarotzea.

12.3.6. Kontuan izatekoak.
-Pertsonaren korde maila behatu. Erabat bere kordean ez badago, prozedura hori
arriskutsua izan daiteke, oka egitea, eta urdaileko edukia bronkioetara
igarotzea ekar baitezake. Konplikazio hori gertatuz gero, zintzurresteko hodia
jartzea izaten da irtenbideetako bat.
-Bizi-konstanteak maiz hartu, eta korde maila eta gernu-iraizketa aldiro-aldiro
neurtu. Datu horiek odoljarioak zein irentsitako gai toxikoak duten
larritasunaren berri ematen dute. Pertsona ez bakarrik utzi.
-Garbitzea egiteko, serum fisiologikoa edo ura erabiltzea eztabaidagai izan da.
Batzuek nahiago dute seruma. Besteek, aldiz, ura. Gauza bera gertatzen da
garbiketarako likidoaren tenperaturarekin. Batzuek uste dute hotza izan behar
duela, eta besteek, hobe dela giroko tenperaturan dagoena. Lehendabizikoen
arabera, likidoaren tenperatura hotzak urdaileko odol-basoen uzkurtzea ekarriko
luke, eta odoljarioa eteteko ona litzateke. Bigarrengoen ustetan, aldiz,
hoztasunak gorputzeko tenperatura gutxiagotuko luke, eta kaltegarria litzateke.
-Prozedura horretan asko beldur daiteke pertsona. Erizainak patxada mantentzea
eta pertsona lasaitzea komeni da.
-Pertsonak ohean egon behar du, atsedena hartzen.

Prozedura hori irentsitako gai toxikoak kanporatzeko egiten denean, aurrekoaz
gain, kontuan izan ondorengoak:
-Oso lodiera handiko zundak erabiltzen dira, 27 Ch-Fr kalibrekoak. Hain dira
handiak, ahotik jartzen baitira, eta ez sudurretik. Beraz, sudur-urdailetako
zundaketa egin beharrean, aho-urdailetako zundaketa egiten da.
-Pertsona ezkerraldeko etzaneran jartzen da. Gainera, Trendelenburg arina (20º)
mesedegarria da. Gorputz-jarrera horrek gai toxikoa urdaileko makurdura handian
biltzea erraztu egiten duela ikusi da, eta, horrela, gai toxikoa errazago
kanporatzen da.
-Garbitzea egiteko, 50 cc-ko xiringa nahiz inbutua erabil daitezke. Gainera,
bat-batean sartzen den likidoaren bolumena handiagoa izaten da (200-300 ml).
Guztira sartzen den likidoa 2-3 litro izango da gehienez.
-Kanporatzea 50 cc-ko xiringaz nahiz grabitatez egin daiteke. Grabitatearen
bidez egiten denean, zundaren muturra ontzi batean sartzen da, eta ontzi hori
pertsonaren urdaila baino altuera baxuagoan ipintzen da.
-Zenbait egilek (Viso, 2000), garbitzea osatzeko ikatz aktibatua erabiltzea
aholkatzen du. Garbitzea amaitu eta gero, 60-100 gr ikatz sartuko dira
zundatik. Ikatz aktibatuak adsortzio-gaitasuna du, hots, gai toxikoa itsasteko
gaitasuna. Beraz, ikatz aktibatuaren eta gai toxikoaren arteko elkarketa
gertatuko da, eta, ondorioz, gai toxikoa ez da odolera xurgatuko. Pertsonak,
ordu batzuk geroago, bai ikatz aktibatua bai gai toxikoa gorozkiekin batera
kanporatuko ditu. Dena den, ikatz aktibatuak ez du kasu guztietarako balio,
duen adsortzio-gaitasunak gai toxiko batzuetarako bakarrik balio duelako.
-Garbitzea osatzeko beste neurri bat garbiketa-enema bat egitea da. Garbiketa-
enema 12.7. prozeduran ikusten da.
-Garbitzea amaitu eta gero, hondar askoko dieta hartzea komeni da. Dietaren
hondarrak digestiobidea garbitzen lagunduko du.
-Zunda horiek deserosoak dira, eta prozedura bukatu ostean kendu egiten dira.
Kendu aurretik pintzatu egin behar dira, edukia bronkioetara joatea ekiditeko.
-Gai toxikoa gai kaustikoa denean, ez da urdaila garbitzea aholkatzen. Ezta ere
pertsonak konbultsioak baditu.
-Bada zenbait artikulu prozedura horren irudiak eskaintzen dituena (Reina,
Arana, Mulero, Cantalapiedra eta Idígoras, 1999; Viso, 2000).

12.4. Kolostomiak: poltsa aldatzea eta sendaketa egitea.

12.4.1. Kontzeptua.
Kolostomia urdail-hesteetako kirurgian egiten den teknika bat da. Teknika
horretan kolon mutur bat kanporatu eta larruazalari josten zaio. Horrela,
sabelaldean uzki artifizial bat sortzen da.
Kolostomiak kanporaketa egiteko ostomien barnean sartzen dira, jada 11.6.
prozeduran azaldu den bezala. Han esaten den moduan, ostomia bat egiten denean,
errai nahiz hodi bat sabelaldera kanporatzen da edo kanpoaldearekin
komunikazioan jartzen da. Horren ondorioz, estoma bat agertzen da.
Kolostomia medikuak egiten du, erizainaren laguntzarekin. Ondoren, erizainaren
eginkizuna da kolostomiaren eta pertsonaren zainketak egitea.
Kolostomien sailkapen bat iraupenaren arabera egiten da, eta, horrela,
kolostomia bat behin-behinekoa edo behin betikoa izan daiteke.
Behin-behineko kolostomiak hesteetako buxadura, zulatzea, hantura-prozesuak edo
iskemia-arazoak agertzen direnean egiten dira. Kolostomiak gorozkien eta
hesteetako jariakinen kanporatzea erraztuko du. Arazo horiek konpontzen
direnean, hestea berriro elkartzen da, eta kolostomia desagertzen da.
Kolostomia mota hori, oro har, zeharkako kolonaren gertueneko zatian egiten da.
Behin betiko kolostomiak, berriz, batez ere kartzinomen ondorioz egiten dira,
uzkiko eta ondesteko tumoreen ondorioz. Kasu horietan uzkia eta ondestea erauzi
egiten dira, eta pertsona behin betiko kolostomiarekin geratzen da, hots,
sabelaldeko uzki artifizial batekin.
Batzuetan, kolon guztia erauzi behar izaten da, eta behin betiko ileostomia
egiten da (ikus 12.2. Irudia). Kasu horretan, ileona zabalduz, ileoko poltsa
bat egiten da, gorozkiak hor bil daitezen (ikus 12.3. Irudia). Beste aukera bat
ileona uzkiarekin elkartzea da, anastomosi bat eginez (ikus 12.4. Irudia).
Azken kasu horretan ere, ileoko poltsa egiten da (ikus 12.5. Irudia).


                    12.2. Irudia: behin betiko ileostomia.
                 12.3. Irudia: ileostomia ileoko poltsarekin.
                  12.4. Irudia: ileona uzkiarekin elkartzea.
     12.5. Irudia: ileona uzkiarekin elkartua. Ileoko poltsa eginda dauka.


Kolostomien beste sailkapen bat ebakuntza-gelan estoma egiteko erabilitako
teknikaren arabera egiten da (Fernández, 1996), eta, horrela, Hartmann erako
kolostomia terminalak, albo bateko kolostomiak, kolostomia bikoitzak eta Devine
erako kolostomiak bereiz daitezke. Estoma bakarra kanporatzen bada eta hestea
lodiera guztian ebakitzen bada, Hartmann erakoa eta terminala dela esaten da
(ikus 12.6. Irudia). Hestea albo batean ebakitzen bada, albo batekoa (ikus
12.7. Irudia). Kanporatzen diren estomak bi baldin badira eta elkarren ondoan
badaude, kolostomia bikoitza dela esaten da (ikus 12.8. Irudia). Azkenik,
kanporatzen diren estomak bi baldin badira eta elkarren artean bananduta
badaude, Devine erakoa dela esaten da.
Hartmann erako kolostomia terminalean estomatik gorozkiak kanporatzen dira.
Beste hiru kolostomia motetan estoma proximaletik gorozkiak kanporatzen dira,
eta estoma distaletik mukiak.
Albo bateko kolostomia estribo edo haga baten laguntzaz egiten da.



                      12.6. Irudia: kolostomia terminala.
                     12.7. Irudia: albo bateko kolostomia.
                      12.8. Irudia: kolostomia bikoitza.



Kokapen anatomikoaren arabera ere sailka daitezke, eta, horrela, kekostomiak,
goranzko kolostomiak, zeharkako kolostomiak, beheranzko kolostomiak eta
sigmoidostomiak izenda daitezke (ikus 12.9. Irudia). Eskubia eta ezkerra ere
erabil daitezke kolostomiaren kokapena adierazteko.


                                 12.9. Irudia.



Kolostomia duen pertsonari poltsa aldatu eta estomaren sendaketa egin behar
zaizkio. Aldaketa eta sendaketa horiek erizainak egiten ditu.
Kolostomiako poltsak lau motakoak dira: pieza bakarreko poltsa itxiak (ikus
12.10. irudia), pieza bakarreko poltsa irekiak, bi piezako poltsa itxiak eta bi
piezako poltsa irekiak (ikus 12.11. Irudia). Pieza bakarrekoetan, poltsa eta
karaia-plaka bateratuta daude. Bi piezakotan, poltsa eta karaia-plaka bananduta
daude. Poltsak usainak ekiditeko iragazki bat (ikatz aktibatua) izan dezake.
Poltsa gerriko batekin finka daiteke, pertsonak seguruago eraman dezan.
Poltsa bata ala bestea aukeratzen da estomaren kokapenaren arabera, heste mehea
ala lodia izatearen arabera, eta kanporatzen diren gorozkien gogortasunaren
arabera. Eskubiko kolostomia nahiz ileostomia dutenetan poltsa irekiak
erabiltzea aholkatzen da, gorozkiak erdioretsuak eta ugariak direlako.
Ezkerreko kolostomia dutenetan iragazkia duten poltsa itxiak erabiltzea
aholkatzen da, gorozkiak nahiko gogorrak daudelako (Solé eta Tegido, 2001).
Pieza bakarreko poltsak egunero aldatzea aholkatzen da. Bi piezakoak zenbait
egunez manten daitezke.
Karaiari dagokionez, berriz, naturala (erretxin naturala), sintetikoa ala
mistoa izan daiteke. Karaiaren ezaugarri bat larruazala mantentzea da.
Kolostomiaren poltsa-aldaketa eta estomaren sendaketa egiteko prozedura ikusiko
da ondoren.



                 12.10. Irudia: pieza bakarreko poltsa itxia..
 12.11. Irudia: bi piezako poltsa irekia. Karaia-plaka ez da ageri, pertsonak
                           itsatsita izango duelako.




12.4.2. Helburuak.
Helburu orokorra:
-Kolostomia duen pertsona behar bezala zaintzea.
Helburu zehatzak:
-Kolostomiako poltsaren aldaketa egitea.
-Estomaren eta larruazalaren balioespena egitea.
-Estomaren eta larruazalaren sendaketa egitea.
-Estoma eta larruazala egoera onean mantentzea.
-Pertsona heztea, gero eta autonomoagoa izan dadin.
-Pertsonaren onarpena sustatzea.

12.4.3. Materiala.
-Kolostomiako poltsa.
-Karaia-plaka.
-Kolostomiako pasta (aukerakoa)
-Esparatrapua (alergiarik sortzen ez duena).
-Ura eta xaboi neutroa (epelak).
-Konpresak.
-Eskularru garbiak.
-Guraizeak.
-Erretilua.
-Zaborra jasotzeko poltsa.

12.4.4. Teknika.
-Pertsonari egin behar zaionaren berri eman, eta laguntzeko eskatu.
-Eskuak modu higienikoan garbitu.
-Eskularru garbiak jantzi.
-Jarrita duen poltsa eta karaia-plaka era egokian kendu: minik eragin gabe,
larruazala zauritu gabe, eta goitik beherako norabidean, gorozkiak hobeto
biltzeko. Kendu ondoren, dagokien ontzira bota.
-Estoma eta inguruko larruazala ura eta xaboiarekin garbitu, presiorik egin
gabe.
-Estoma eta inguruko larruazala leunki lehortu, konpresak erabiliz.
-Estoma eta inguruko larruazala behatu eta balioetsi.
-Estomaren diametroa neurtu, eta, datu horrekin, karaia-plakaren zuloa prestatu
(ikus 12.12. Irudia). Karaia-plakaren zuloa estoma baino 0,3 cm handiagoa
izango da. Zulo txikiegiak estoma kaltetzen du, eta handiegiak larruazala;
azken hori hesteetako jariakinek eta gorotzek sortutako narritaduraren
ondorioz.
-Karaia-plaka estomaren inguruan behar bezala itsatsi (ikus 12.12. Irudia).
Lehenik, estomaren beheko aldean itsasten da, eta, gero, goiko aldean. Kontuan
izan poltsa pieza bakarrekoa ala bikoa den. Pieza bakarrekoa bada, poltsa eta
karaia-plaka aldi berean itsasten dira. Bikoa bada, lehenik karaia-plaka
itsatsi, eta, ondoren, poltsa egokitu.
Poltsa, egoeraren arabera, bi norabidetan jar daiteke. Pertsona oheraturik
badago, alborako norabidean jartzen da, jariakinak eta gorozkiak horra bil
ditzan. Ibiltzen bada, oinetara begira, zuzenean beherantz, jartzen da.
-Poltsa irekia badago, behar bezala itxi, pintzaren laguntzaz.
-Ohar guztiak erizaintza-orrian idatzi: estomaren eta haren inguruko
larruazalaren egoera, gorozkien bolumena eta ezaugarriak…



                 12.12. Irudia: karaia-plaka eta poltsa ipini.



12.4.5. Prozeduran gerta daitezkeen konplikazioak.
Prozedurarekin zerikusia duten konplikazioak:
-Antsietatea.
-Beldurra.
-Mina.
-Estomaren zauria.
-Larruazalaren zauria.

Kolostomiarekin zerikusia dutenak:
1-Konplikazio psikosozialak:
-Antsietatea.
-Beldurra.
-Norberaren irudiaren asaldura.
-Lotsa.
Ikerketa-iturri dira kolostomien konplikazio psikosozialak (Rodríguez, López,
Garcia, Del Pozo, Escamilla, Castelló, Puga, Segura, Rico, Rodríguez eta
Aracil, 1988).

2-Konplikazio fisikoen artean, berehalako konplikazioak eta konplikazio
berantiarrak azal daitezke.
Berehalako konplikazioak, lehen 30 egunetan azaltzen direnak:
-Iskemia eta nekrosia.
-Edema.
-Infekzioa eta abzesoa.
-Hondorapena.
-Odoljarioa.
Konplikazio berantiarrak, 30 egun baino beranduago azaltzen direnak:
-Hernia edo ebentrazioa.
-Granuloma (bikorrak).
-Prolapsoa.
-Estenosia.
-Fistula.
-Hondorapena edo erretrakzioa.

Ikerketa-iturri dira kolostomien konplikazio fisikoak (Fernández, 1996;
Corella, Mas eta Bernal 1999).

12.4.6. Kontuan izatekoak.
-Prozedura hasi aurretik, zenbait datu biltzea komeni da: noizkoa den
kolostomia, zein kolostomia mota den eta konplikaziorik baduen ala ez.
-Estomaren inguruko larruazala nahiko irregularra denean, karaia-plaka itsatsi
aurretik, kolostomiako pasta ipintzen da. Pastarekin larruazala berdintzen da,
eta gorozki likidoen kanporatzea ekiditen da.
-Heziketa-prozesua garrantzitsua da. Heziketa hori ebakuntza aurretik hasten
da. Pertsonak kolostomiaren zainketak lehenbailehen bere gain hartzea komeni
da. Gainera, jakin behar du bizimodu normala egiten jarrai dezakeela eta
arriskuak ekiditen ikasi behar duela (kontaktu zuzeneko kirolak egitea, zenbait
elikagai jatea…). Berarekin bizi direnak ere prestatu behar dira.
-Pertsonaren eta senitartekoen egoera emozionala kontuan hartu, eta maila
horretan antolatu zainketak.
-Pertsonaren intimitatea errespetatu.
-Karaia-plaka kendu behar den ala ez balioetsi. Kontuan izan ez dela aldioro
kentzen, zeren, oso maiz kentzen bada, larruazala erasan baitaiteke. Karaia-
plaka eta larruazala ondo badaude, karaia-plaka bera zenbait egunez utzi, eta
poltsa soilik aldatu. Esan gabe doa, horretarako, beharrezkoa dela bi piezako
poltsak erabiltzea.
-Pertsonak, ostomiaz gain, beste sendaketa bat/batzuk baldin badu/baditu (zauri
kirurgikoa adibidez), estomaren sendaketa azkenerako uzten da, beste zauri
horiek gorozkiekin kutsa ez daitezen.
-Prozedura hori ez da egin behar bisitaldiaren aurretik. Gelan usain txarra
gera daiteke, eta pertsona lotsa daiteke bisitarien aurrean.
-Prozedura hori ez da egin behar otorduen aurretik. Gelan usain txarra gera
daiteke eta pertsonaren jateko gogoa apal dezake.
-Pertsona horietan norberaren gorozkiak eta gasak kontrolatzeko zailtasunak
arazo-iturri dira. Gorozkiek eta gasek sortutako soinu eta usainak oso
desatseginak dira, eta pertsonaren bizimodua baldintza dezakete. Horri aurre
egiteko, aukera bat irrigazioak egitea da (Campo, Lecona, Caparrós, Barbero eta
Cerdán, 2002).
-Kontuan izan behar da, gorozki likidoak narritatzaileak direla, entzima asko
daukatelako. Hori dela eta, gorozki likidoen eta larruazalaren arteko kontaktua
ahalik eta txikiena izango da.
-Pertsonak jakin behar du ostomiadunen elkarteak badirela, eta haietara joan
daitekeela.
-Kontuan izan behar da honakoa: zenbat eta hobeak izan erizaintza-zainketak
orduan eta konplikazio gutxiago gertatzen dira.

12.5. Kolostomiak: irrigazioa egitea.

12.5.1. Kontzeptua.
Kolostomien kontzeptua aurreko prozeduran azaldu da. Gorozkiek eta gasek
sortutako usain eta soinuei aurre egiteko modu bat irrigazioak egitea dela ere
esan da.
Irrigazioak gorozkien eta gasen kanporatzea erregulatzeko egiten dira.
Kirurgiaren aurretik eta prozedura diagnostikoetan ere erabil daitezke.
Irrigazioak egitea poltsak erabiltzea baino hobeagoa dela ikusi da (Tegido,
Nebot eta Coma, 1999; Campo, Lecona, Caparrós, Barbero eta Cerdán, 2002).
Irrigazioek gorozkien eta gasen kontrola errazten dute, eta, ondorioz,
pertsonaren segurtasuna areagotzen dute. Halaber, poltsak erabiltzea baino
merkeago dela ikusi da.
Irrigazioak ez dira kolostomia guztietan egiten, beheranzko kolostomietan eta
sigmako kolostomietan soilik. Crohnen gaixotasunean eta dibertikulitisean ez da
irrigaziorik egin behar, asaldura horien okerragotze bat eragin baitezake.

12.5.2. Helburuak.
-Gorozkien kanporatzea erregulatzea, hots, ordu jakin batera doitzea.
-Gorozkien kanporatzea sustatzea.
-Pertsona eta familia heztea, gero eta autonomoagoak izan daitezen.

12.5.3. Materiala.
-Irrigazioa egiteko ekipoa: irrigazioa egiteko poltsa, konoa, gorozkiak
jasotzeko poltsa eta labaingarria (ikus 12.13. Irudia).
-Estoma ixteko zigilua.
-Eskularru garbiak.
-Konpresak.
-Irrigazioa ohean egin behar bada: ohe-ontzia eta oihal bat.



                 12.13. Irudia: irrigazioa egiteko materiala.



12.5.4. Teknika.
-Pertsonari azalpenak eman, eta laguntzeko eskatu.
-Pertsona gorputz-jarrera egokian jarri. Pertsonaren mugitzeko gaitasunaren
arabera gorputz-jarrera bat edo beste aukeratzen da. Mugitzeko gai bada,
komunean egiten da irrigazioa, inodoroan eserita dagoela. Ohean dagoena bada,
ohean egiten da, alde bateko etzaneran jarrita.
-Eskuak modu higienikoan garbitu.
-Eskularru garbiak jantzi.
-Irrigazioa egiteko poltsa litro edo litro eta erdi urez bete. Urak epela izan
behar du.
-Konoa irrigazioa egiteko poltsari konektatu.
-Giltza ireki, eta ekipoa purgatu.
-Konoan labaingarria eman.
-Pertsonak duen estoma prestatu. Lehenik, poltsarik nahiz seilurik badago,
kendu. Ondoren, estoma eta larruazala garbitu.
-Pertsonari inodoroan esertzeko esan.
-Irrigazioa egiteko poltsa zintzilik jarri. Poltsa horrek pertsonaren
sorbaldaren altueran egon behar du.
-Gorozkiak jasotzeko poltsa estomaren inguruan kokatu, eta poltsa horren beheko
partea inodoroan sartu.
-Hala behar balitz, estoma zabaldu. Zenbaitetan, estoma zabaldu egin behar
izaten da, konoa hobeto sartzeko. Horretarako, lehenik, behatz txikia
labaingarriaz pasatu, eta estoman sartu. Mugimendu zirkularrak egiten dira.
Gero, behatz lodiagoekin egiten da gauza bera.
-Konoa estoman sartu (Ikus 12.14. Irudia). Gorozkiak jasotzeko poltsak badu
irekigune bat goiko partean, eta konoa hortik sartzen da. Konoari, estoman
sartua dagoela, eskuarekin eusten zaio.
-Irrigazioa egiteko ekipoaren giltza ireki, ura estomatik sar dadin.
-Ur guztia sartzean, giltza itxi, konoa kendu, eta gorozkiak jasotzeko
poltsaren goiko irekigunea itxi.
-Pertsonari inodoroan 15-20 minutu eserita egoteko esan (ikus 12.15. Irudia).
Bitarte horretan, sarturiko ur guztia gehi hesteetako gorozkiak aterako dira.
-Gorozkiak jasotzeko poltsa kendu, eta estoma garbitu.
-Zigilua edota dagokiona estoman jarri.
-Material guztia jaso.
-Ohar guztiak erizaintza-orrian idatzi: prozedura nola egin den, gorozkien
bolumena eta ezaugarriak, estomaren eta inguruko larruazalaren egoera, zenbat
likido sartu den...



                     12.14. Irudia: konoa estoman sartzea.
                                12.15. Irudia .



12.5.5. Prozeduran gerta daitezkeen konplikazioak.
-Antsietatea.
-Beldurra.
-Mina.
-Zauria, konoarekin nahiz behatzekin egindako presioagatik edo erabilera
txarragatik.
-Kolonaren zulatzea, konoarekin egindako presioagatik.

12.5.6. Kontuan izatekoak.
-Pertsonak jada irrigazioak egiten baditu, egiten dituen ordu berean saiatu.
Ohitura bat sortzen da, eta errespetatzea garrantzitsua da.
-Kontuan izan pertsonak jada irrigazioak ezagutzen dituen ala ez. Lehen aldia
bada, hezi egiten da, prozedura hori egiten ikas dezan eta autonomia lor dezan.
Familia ere kontuan izan.
-Prozedura hori ez da egin behar otorduen aurretik nahiz ondoren. Usain txarra
gera daiteke gelan, eta pertsonaren jateko gogoa apal dezake zein digestioan
arazoak sor ditzake.
-Pertsona larrugorritan ez jarri. Beharrezkoa dena soilik utzi agerian.
Intimitatea errespetatu.
-Estomatik sartzen den urak epela izan behar du. Ur beroegiak hesteetako mukosa
zauri dezake eta ur hotzegiak min kolikoak sor ditzake.
-Konoa sartuko ez balitz, gomazko zunda bat erabil daiteke, estomatik ura
sartzeko.

12.6. Ondesteko zundaketa.

12.6.1. Kontzeptua.
Ondestetik barrena zunda bat jartzea ondesteko zundaketa da. Gehienetan,
gorozkien eta gasen kanporatzea errazteko jartzen da. Horrela, sabelaldeko
distentsioa arintzen da. Bestalde, garbiketa-enema bat egiteko ere erabiltzen
da, 12.7. prozeduran ikusten den bezala. Azkenik, sendagaiak sartzeko ere
erabiltzen da.
Prozedura hori erizainak egiten du, medikuak eskatuta.

12.6.2. Helburuak.
Helburu orokorrak:
-Ondesteko zundaketa behar bezala egitea.
-Ondesteko zunda ipinita duen pertsona zaintzea.
Helburu zehatzak:
1-Helburu terapeutikoen artean:
-Gorozkien eta gasen kanporatzea erraztea. Hori landuko da prozedura honetan.
-Sendagaiak ondestetik sartzea.
-Garbiketa-enema bat ipintzea.
2-Helburu diagnostikoen artean:
-Garbiketa-enema bat ipintzea, proba diagnostiko bat behar bezala egiteko.

12.6.3. Materiala.
-Ondesteko zunda. Helduetan 22-30 Ch-Fr lodierako zundak erabiltzen dira.
-Labaingarria.
-Poltsa.
-Eskularru garbiak.
-Gaza esterilak.
-Esparatrapua.
-Erretilua.
-Oheko babesgarria.
-Kocher pintzak.

12.6.4. Teknika.
-Pertsonari azalpenak eman, eta haren laguntza eskatu.
-Pertsonaren intimitatea errespetatu. Ipurtaldea soilik utzi agerian.
Beharrezkoa bada, bionboa jarri.
-Eskuak modu higienikoan garbitu.
-Eskularru garbiak jantzi.
-Oheko babesgarria jarri, gune perinealaren azpian.
-Pertsona gorputz-jarrera egokian jarri: ezkerraldeko etzaneran edo gora begira
etzanda, zangoak tolestuta dituela. Ezkerraldeko etzanerak gasen irteera
errazten du.
-Labaingarria zundan ipini.
-Pertsonari mantso eta sakonki arnasteko esan.
-Esku batez ipurmasailak banatu, eta beste eskuaz zunda sartu. Leunki sartu,
10-15 cm inguru.
-Poltsa ondesteko zundari konektatu.
-Esparatrapua erabiliz zunda finkatu.
-Eskularruak kendu.
-Pertsonari 30 minutuz gorputz-jarrera horretan egoteko esan.
-Eskularruak jantzi.
-30 minutu igaro ondoren, ondesteko zunda kendu.
-Pertsona eroso ipini. Beharrezkoa bada, gune perineala garbitu.
-Pertsonaren gela aireztatzea komeni da.
-Ohar guztiak erizaintza-orrian idatzi.

12.6.5. Prozeduran gerta daitezkeen konplikazioak.
-Antsietatea.
-Ondesteko mukosaren zauria, eta odoljarioa.
-Lehendik dituen hemorroide nahiz fistulen okerragotzea.
-Ongizatearen asaldura.

12.6.6. Kontuan izatekoak.
-Ondesteko zunda ez da 30 minutu baino denbora luzeagoan mantendu behar,
ondesteko mukosan zauria sor baitezake.
-Pertsonak uzkiaren inguruan hemorroiderik, fistularik nahiz zauririk badu,
prozedura hori egiterakoan arreta berezia ipini.
-Ondesteko kirurgia jasan berri duten pertsonetan ez da komeni ondesteko
zundaketa egitea, ondestea zula baitaiteke.
-Bihotzeko asalduraren bat duten pertsonetan ez da komeni ondesteko zundaketa
egitea, nerbio bagoa kitzikatu eta, ondorioz, bihotza kalte baitaiteke.
-Ondesteko zunda ipini ondoren, sabelaldeko distentsioa eta adierazpenak arindu
diren balioetsi.
-Prozedura hori pertsonarentzat deserosoa izaten da. Erizainak patxada
mantentzea eta pertsona lasaitzea komeni da.
-Pertsona hezi egin behar da: sabelaldeko distentsioa eta haizeak gutxiagotzeko
neurriak azaldu behar zaizkio. Ez da komeni gasa duten edariak edatea eta gasa
sortarazten duten elikagaiak jatea (aza, azalorea, babarrunak…). Ibiltzea eta
patxadaz jatea komeni da.

12.7. Garbiketa-enema ipintzea.

12.7.1. Kontzeptua.
Garbiketa-enema ondestetik barrena disoluzio bat sartzea da. Gorozkiak eta odol
arrastoak garbitzeko erabiltzen da. Helburu terapeutikoarekin, peristaltismoa
estimulatu eta hesteak garbitzeko, nahiz diagnostikoarekin, zenbait proba behar
bezala egiteko, egin daiteke. Adibidez, ondesteko endoskopia egin aurretik
garbiketa-enema egiten da.
Bi motako garbiketa-enemak bereizten dira:
Enema baxua, ondestea eta kolon sigmoidea garbitzeko erabiltzen dena. Beharren
arabera, likido gehiago edo gutxiago duten enemak erabiltzen dira: mikroenemak,
250 ml nahiz 500 ml dutenak.
Enemaaltua, ondestea eta kolona garbitzeko erabiltzen dena. Enema mota hori da
prozedura honetan azalduko dena.
Prozedura hori erizainak egiten du, medikuak eskatuta. Oso desatsegina da bai
jasan behar duenarentzat, bai egin behar duenarentzat. Beraz, giro egokia
sortzea komeni da. Prozedura hobetzeko asmotan zenbait ikerketa egin da
(Hernández, González, Dem eta Solas, 2000).

12.7.2. Helburuak.
Helburu orokorrak:
-Garbiketa-enema behar bezala ipintzea.
-Garbiketa-enema bat ipintzerakoan, pertsona zaintzea.
Helburu zehatzak:
-Ondesteko eta koloneko gorozkiak eta odol arrastoak garbitzea.
-Peristaltismoa estimulatzea.
-Hesteak garbitzea, ondoren proba diagnostiko bat egiteko.

12.7.3. Materiala.
-Enema egiteko ekipoa.
-Ondesteko zunda (enema egiteko ekipoak mutur berezia ez badu erabiliko da).
-Eman beharreko disoluzioa, giroko tenperaturan. Bolumenari dagokionez,
helduetan 750-1000 ml ingurukoa izaten da.
-Labaingarria.
-Erretilua.
-Eskularru garbiak.
-Gazak.
-Ohe-ontzia.
-Oheko babesgarria.
-Oihala.
-Zabor-poltsa.

12.7.4. Teknika.
-Pertsonari azalpenak eman, eta haren laguntza eskatu.
-Eskuak modu higienikoan garbitu.
-Enema egiteko ekipoa prestatu. Eman beharreko disoluzioarekin ekipoa purgatu.
-Eskularru garbiak jantzi.
-Pertsonaren intimitatea errespetatu. Ipurtaldea soilik utzi agerian.
Beharrezkoa bada, bionboa jarri.
-Oheko babesgarria gune perinealaren azpian jarri.
-Pertsona gorputz-jarrera egokian jarri: ezkerraldeko etzaneran eta eskuineko
hanka tolestuta duela. Ezkerraldeko etzanerak erraztu egiten du disoluzioaren
sartzea, beheranzko kolona ezkerraldean baitago.
      Enema egiteko ekipoak ondestean sartzeko mutur berezia baldin badu
-Mutur berezian labaingarria ipini.
-Pertsonari mantso eta sakonki arnasteko esan.
-Esku batez ipurmasailak banatu, eta beste eskuaz ekipoaren muturra ondestean
sartu. Leunki sartu, 7-10 cm inguru.

     Enema egiteko ekipoak ondestean sartzeko mutur berezia ez baldin badu
-Ondesteko zunda ipini, 12.6. prozeduran esan den bezala.
-Enema-ekipoa zundari konektatu.

-Ekipoaren pintza ireki, eta enema sartzeari ekin (ikus 12.16. Irudia).
Disoluzioak emeki-emeki eta presio gutxirekin sartu behar du. Horregatik,
disoluzioa duen ontzia ez da oso altu jarri behar. Zenbat eta altuago, orduan
eta presio gehiagorekin sartuko da.
-Disoluzio guztia sartzean, edo pertsonak denbora gehiagoz enemari eutsi ezin
dionean, ekipoa itxi. Airearen sartzea ekidin behar da.
-Ekipoaren muturra nahiz ondesteko zunda ondestetik atera.
-Pertsonari esan, ahal dela, disoluzioari 5-10 minutuz kanporatu gabe eusteko.
Denbora horretan, gora begira etzanda egoteko aholkatuko zaio.
-Pertsonari ohe-ontzia jarri. Komunera joan badaiteke, lagundu hara joaten.
-Pertsonak gorputzetik egin arte itxaron. Nahikoa denbora eman.
-Ohe-ontzia kendu, gorozkiak eta gainerakoak kanporatu ondoren.
-Pertsona eroso ipini. Beharrezkoa bada, gune perineala garbitu.
-Pertsonaren gela aireztatzea komeni da.
-Ohar guztiak erizaintza-orrian idatzi: emandako disoluzioaren bolumena,
kanporatutakoaren ezaugarriak…



             12.16. Irudia: ondestetik enema garbitzailea sartzea.



12.7.5. Prozeduran gerta daitezkeen konplikazioak.
-Antsietatea.
-Ondesteko mukosaren zauria, eta odoljarioa.
-Desoreka hidroelektrikoak. Batez ere adinduetan eta giltzurruneko zein
bihotzeko asaldurak dituztenetan gertatzen dira, disoluzio hipertonikoak nahiz
hipotonikoak jartzen direnean.
-Hesteetako espasmoa. Disoluzioa azkarregi sartzen denean gertatzen da.

12.7.6. Kontuan izatekoak.
-Zenbait enema-ekipok mutur berezia dute, ondestean sartzen dena. Beste ekipo
batzuek ez dute mutur hori. Azken horietan ondesteko zunda bat ipintzen da,
hortik disoluzioa sartzeko.
-Inkontinentzia duten pertsonetan nahiz 1000 ml baino bolumen handiagoak sartu
behar direnean, ondesteko zundaren ordez Foley zunda globodunak erabiltzea
aholkatzen da. Globoa puztu ondoren, enemari hobekiago eusten zaio (Hernández,
González, Dem eta Solas, 2000).
-Eman beharreko disoluzioak giroko tenperaturan egon behar du. Disoluzio
beroegiak mukosa zauri dezake, hotzegiak espasmoa sortu.
-Pertsonak uzkiaren inguruan hemorroiderik, fistularik nahiz zauririk badu,
prozedura hori egiterakoan arreta berezia ipini.
-Bihotzeko asaldura kronikoren bat duten pertsonetan garbiketa-enema kontuz
egin, nerbio bagoa kitzikatu eta, ondorioz, bihotza kalte baitaiteke.
-Enemaren disoluzioa sartzen ari den bitartean pertsonaren egoera balioetsi.
Ondoeza, takikardia nahiz okerragotze bat antzematen bada, prozedura eten.
-Enemaren disoluzioa sartzen ari den bitartean pertsonak asetasun-sentsazioa
agertzen badu, disoluzioaren sartzea 30 segundoz eten daiteke.
-Zenbaitetan, ekipoaren muturra nahiz zunda buxatu egiten dira. Horrelakoetan,
mutur nahiz zunda horiek pixka bat jiratzea komeni da.
-Pertsonak zenbat eta denbora gehiago eutsi enemari orduan eta eraginkorragoa
izango da.
-Kontuan izan pertsonaren mugitzeko gaitasuna. Erraz mugitzen bada, enemaren
kanporatzea ohe-ontzian egin beharrean, komunean egin daiteke.
-Garbiketa-enemarekin kanporatzen dena balioetsi, ezaugarri arrarorik dagoen
edo ez ikusteko.
-Disoluzioa sartu ondoren, berez kanporatzen ez bada, sifoiarena eginez saiatu.
Horretarako, ekipoaren muturra nahiz zunda berriz ondestean sartu. Ondoren, 50
ml disoluzio sartzearekin batera, sifoiarena egin.
-24 orduan 3 enema hipotoniko baino gehiago jartzea ez da aholkatzen, desoreka
hidroelektrikoak sor baititzake. Kontuan izan ura disoluzio hipotonikoa dela.
-Enema baxuak eskuarekin estutuz sar daitezke. Ekiporik gabekoak izaten dira,
bolumen txikiagoa izaten baitute.

12.8. Maskuriko zundaketa.

12.8.1. Kontzeptua.
Uretratik barrena maskurira iristen den zunda bat jartzea maskuriko zundaketa
da. Prozedura hori izendatzeko hainbat modu daude: maskuriko zundaketa, gernu-
zundaketa, uretrako zundaketa edo uretrako kateterra jartzea. Helburu
terapeutikoarekin nahiz diagnostikoarekin egin daiteke (Cambronero, Calahorra,
Ortiz, Benito, Pineda, Gil, Vidal eta González, 1998).
Prozedura hori erizainak egiten du, medikuak eskatuta. Prozedura behar bezala
egiten den eta ondorengo zainketak ondo egiten diren ikustea ikerketarako gai
izan da (Blanco, Fernández, Calvo, Morales, Cantos de la Cuesta, Pozo eta
Martín, 1997).
Zundaketa bat une baterako egin daiteke, maskurian dagoen gernua husteko nahiz
gernu-lagina lortzeko. Zundaketa horri aldizkakoa esaten zaio, eta, gernua
lortu ondoren, zunda kendu egiten da. Kasu horietan, bide bakarreko zundak
erabiltzen dira, globorik ez dutenak.
Zundaketa bat epe luzerako egin daiteke, egunak edo asteak irauteko. Zundaketa
horri zundaketa iraunkorra esaten zaio, eta oso ohikoa da. Kasu horietan, bi
edo hiru bideko zundak erabiltzen dira, globoa dutenak.
Erabiltzen diren zundak hainbat ezaugarriren arabera sailka daitezke
(Cambronero et al, 1998). Sailkapen bat zunda egiteko erabilitako materialaren
arabera egiten da. Horrela, latexezko zundak, polibinilo klorurozkoak,
poliestirenozkoak, poliuretanozkoak, eta silikonazkoak aurki daitezke. Horiek
guztiak material sintetikoak dira.
Latexezkoak dira ohikoenak, merkeak izateaz gain, bigunak eta malguak direlako.
Aldizkako eta iraupen gutxiko (3-4 aste bitarte) zundaketak egiteko erabiltzen
dira, luze mantenduz gero, uretrako narritadura sortzen dutelako.
Silikonazkoak ere ohikoak dira. Iraupen luzeko zundaketak egiteko erabiltzen
dira, uretrak eta maskuriak latexa baino hobeto onartzen dutelako. 2-
3 hilabetez behin aldatu behar dira. Merkeak dira, eta latexezkoak baino
zurruntasun gutxiago dute. Azken hori da eragozpen nagusiena.
Beste sailkapen bat zundak dituen bideen edo argien araberakoa da. Horrela,
bide bakarrekoak, bikoak, edo hirukoak aurki daitezke.
Bide bakarra badu, bide hori maskuriko gernua kanporatzeko izango da. Ezin dira
finkatu, eta hori da eragozpen nagusia. Couvelaire, Pezzer eta Malecot zundak
mota horretakoak dira. Maskurian dauden odolbilduak kanporatzeko egokiak dira.
Bi bide baditu, bide bat gernua kanporatzeko izango da, eta bestea globoa
puzteko. Globoa lagungarria da zunda maskurian finkatzeko. Foley zunda mota
horretakoa da. Horiek dira erabilienak.
Hiru bide baditu, bata gernua kanporatzeko izango da, bestea globoa puzteko,
eta hirugarrena maskurira likidoak sartzeko, hots, maskuria garbitzeko.
Maskuria garbitzeko erabiltzen dira. Foley, Rusch eta Franklin zundak mota
horretakoak dira.
Beste sailkapen bat zundak duen lodieraren arabera egiten da, eta, lodiera
hori, zundaren kanpo-diametroa neurtuz lortzen da. Neurketa Charrièren (Ch)
eskala frantziarra (French = Fr) jarraituz egiten da, eta 1 Fr = 1 Ch = 0,33 mm
da. Horrela, hainbat lodierako zundak daude. Pertsona helduetan 16-18 Ch-Fr
zenbakiak erabiltzen dira. Zundaren lodiera sexuaren, adinaren eta erabileraren
arabera aukeratzen da.
Beste sailkapen bat zundak duen zurruntasunaren araberakoa da. Horrela, hiru
zunda mota aurki daitezke: malgu edo bigunak, erdi-zurrunak, eta zurrunak. Oro
har, zunda malguak ipintzen dira. Uretrako estenosia dagoenean, zurrunak
aukeratzen dira.
Azken sailkapen bat zundak duen muturraren arabera egiten da. Horrela, mutur
kamutsa edo biribila dutenak, mutur ukondua dutenak, eta mutur ezpainduna
dutenak aurki daitezke. Oro har, mutur kamutsa dutenak erabiltzen dira (Foley),
zunda sartzerakoan zauriak sortzea ekiditearren. Mutur ukondua dutenak
prostatako adenoma duten gizonezkoetan erabiltzen dira.
Zundak bi estalkitan bilduta daude. Horrela, jartzeko unean esterilitatea
gordetzea errazagoa izaten da.
Gernua biltzeko hainbat poltsa mota daude. Poltsa batzuk irekiak dira, eta
besteak itxiak. Irekiak, betetzen direnean, hus daitezke. Itxiak, betetzen
direnean, aldatu egin behar dira.
Bestalde, poltsa batzuek gernua atzera jariatzearen aurkako sistema dute.
Horiek dira poltsa egokienak. Sistema hori ez duten poltsekin arreta handia
izan behar da: beti maskuriko altueraren azpitik egon behar dute, kanporatu den
gernua berriro maskurira sar ez dadin. Pertsona mugitzerakoan eta ohea
egiterakoan kontuan izan azken hori.
Maskuriko zundaketaren prozedura ikusiko da ondoren.

12.8.2. Helburuak.
Helburu orokorrak:
-Maskuriko zundaketa behar bezala egitea.
-Maskuriko zunda ipinita duen pertsona zaintzea.
Helburu zehatzak:
1-Helburu terapeutikoen artean:
-Diuresiaren kontrol zehatza egitea.
-Gernu-atxikipena duten pertsonetan gernua kanporatzea.
-Gernu-atxikipenak sortutako eragozpenak arintzea.
-Gernu-ihesa duten pertsonetan egoerari aurre egitea.
-Maskuri neurogenoa duten pertsonetan egoerari aurre egitea.
-Maskuria guztiz hustea.
-Maskuria garbitzea.
-Sendagaiak maskurira sartzea; adibidez, kimioterapian.
-Kirurgia urologikoan: maskuria garbitzea, gernua kanporatzea, sendagaiak
maskurira sartzea.
2-Helburu diagnostikoen artean:
-Gernu-lagina lortzea, urokultiboak edo beste egiteko.
-Gernu-hondarra neurtzea.
-Azterketa urodinamikoak egitea.
-Azterketa erradiologikoak egitea; adibidez, zistografia nahiz uretrografia.

12.8.3. Materiala.
Gune perinealaren garbitasuna egiteko:
-Eskularru garbiak.
-Oheko babeslea.
-Ontzi bat, ur epelarekin.
-Xaboia.
-Esponja.
-Gaza esterilak.
-Serum fisiologikoa.
-Antiseptikoa (iododun pobidona, adibidez).

Zundaketa egiteko:
-Lodiera egokiko maskuriko zunda.
-Eskularru esterilak.
-Zapi esterila (zuloduna).
-Gaza esterilak.
-Xiringa (10 ml-koa)
-Ur distilatua.
-Labaingarri hidrosolugarria (esterila).
-Kocher pintzak.
-Gernua jasotzeko poltsa.
-Gernua jasotzeko poltsaren euskarria.
-Ohe-ontzi edo pixa-ontzi bat.
-Esparatrapua.
Zundaketa egiteko materialaren gehiengoasetedo ekipo berezietan etortzen da.

12.8.4. Teknika.

                   1-Aldizkako zundaketa ipintzeko teknika.
-Pertsonari egin behar zaiona azaldu, eta haren laguntza eskatu.
-Pertsona gorputz-jarrera egokian ipini: ahoz gora etzanda, jarrera
ginekologikoan.
                     Lehen_atala:_gune_perineala_garbitu.
-Eskuak modu higienikoan garbitu.
-Eskularru garbiak jantzi.
-Oheko babeslea jarri.
-Ura eta xaboiaz gune perineala ondo garbitu (gizonezkoetan zakila eta glandea
ere bai), eta, ondoren, serum fisiologikoarekin urberritu.
-Gaza esterilekin lehortu.
-Antiseptikoz bustiriko gazak prestatu.
-EMAKUMEZKOETAN: esku batekin bulbako ezpainak banatu, eta esku nagusiarekin
antiseptikoa duten gazak hartu eta bulbako ezpain txikiak eta meatua
desinfektatu goitik beherako norabidean. Pasatze bakoitzean gaza bat erabili.
Pasatze horiek pintzekin egitea komeni da (ikus 12.17. eta 12.18. Irudiak).
-GIZONEZKOETAN: esku batekin zakila hartu eta gaza baten laguntzarekin
prepuzioa beheratu, jada beheratua ez bazegoen. Esku nagusiarekin antiseptikoa
duten gazak hartu eta glandea eta uretraren hasiera desinfektatu mugimendu
zirkularrez. Pasatze bakoitzean gaza bat erabili. Pasatze horiek pintzekin
egitea komeni da.
-Gaza esteril batekin gune perineala estali. Antiseptikoari bi minutuko tartea
utzi behar zaio, eragina izan dezan.
-Eskularruak kendu.



                                12.17. Irudia.
                                12.18. Irudia.




                          Bigarren_atala:_zundaketa.
-Eskuak modu kirurgikoan garbitu.
-Pertsonari ohe-ontzia jartzeko esan laguntzaile bati.
-Eskuina bazara, pertsonaren eskuinaldean jarri, eta ezkerra bazara,
ezkerraldean.
-Setaireki.
-Eskularru esterilak jarri.
-Zapi zulodunarekin gune perinealaren inguruan eremu esteril bat egin.
-EMAKUMEZKOETAN: labaingarria ipini zundari, sartuko den muturretik hasi eta 5
zentimetroko luzeran. Esku batekin bulbako ezpainak banatu, eta esku
nagusiarekin zunda uretratik barrena sartu, txiza agertu arte.
-GIZONEZKOETAN: labaingarria ipini zundari, sartuko den muturretik hasi eta 15
zentimetroko luzeran. Esku batekin zakila sendo hartu, zakilak gorputzarekiko
90º dituela. Esku nagusiarekin zunda poliki-poliki uretratik barrena sartu,
txiza agertu arte. 15-20 cm sartu behar da.
-Eskuetako bat (esku nagusia ez dena) ken daiteke. Txiza ateratzen den
bitartean, esku nagusiarekin zundari eutsi.
-Txiza ohe-ontzian bildu. Urokultiboa egiteko bada, ontzi berezi batean jaso.
-Txiza kanporatu ostean, zunda kendu.
-Material guztia jaso.
-Pertsona modu egokian utzi.
-Ohar guztiak erizaintza-orrian idatzi.


           2-Zundaketa iraunkorra emakumezkoetan ipintzeko teknika.
-Pertsonari egin behar zaiona azaldu, eta haren laguntza eskatu.
-Pertsona gorputz-jarrera egokian jarri: ahoz gora etzanda, jarrera
ginekologikoan.
                     Lehen_atala:_gune_perineala_garbitu.
Aldizkako zundaketa ipintzeko teknikan azaldu bezala egin.

                          Bigarren_atala:_zundaketa.
-Eskuak modu kirurgikoan garbitu.
-Laguntzaile bati pertsonari ohe-ontzia jartzeko esan.
-Eskuina bazara, pertsonaren eskuinaldean jarri, eta ezkerra bazara,
ezkerraldean.
-Setaireki.
-Eskularru esterilak jarri.
-Zapi zulodunarekin gune perinealaren inguruan eremu esteril bat egin.
-Zunda ireki. Zundak bi estalki izango ditu. Lehen estalkia guztiz kendu.
Bigarrena ez guztiz kendu, zundaren muturrekoa soilik.
-Zundaren globoa ondo dagoela frogatu. Horretarako, 10 ml-ko xiringa ur
distilatuarekin bete, eta zundaren globoa puztu. Globoa ondo dagoela egiaztatu
ondoren, globoa hustu, eta xiringa zundari konektatua utzi.
-Labaingarria ipini zundari, sartuko den muturretik hasi eta 5 zentimetroko
luzeran.
-Esku batekin bulbako ezpainak banatu, eta esku nagusiarekin zunda uretratik
barrena sartu, txiza agertu arte (ikus 12.19. Irudia). Txiza agertzean, zunda
beste 2-3 cm gehiago sartu. Nahi izanez gero, pintza batzuekin zunda pintza
daiteke, txiza kanpora ez dadin.
-Zundari konektatu txiza biltzeko poltsa. Hori egin ondoren, pintzak ken
daitezke.
-Zundaren globoa ur distilatuarekin puztu (ikus 12.20. Irudia).
-Leunki, zunda atzera ekarri, erresistentzia nabaritu arte. Erresistentzia hori
globo puztuak egiten duena da.
-Esparatrapuaz zunda izterrean finkatu.
-Poltsaren euskarriaren laguntzarekin, altuera egokian jarri gernua biltzeko
poltsa. Poltsak beti maskuriaren azpitik egon behar du (ikus 12.21. Irudia).
-Material guztia jaso.
-Pertsona modu egokian utzi.
-Ohar guztiak erizaintza-orrian idatzi: zundaketa egindako eguna eta ordua,
zundaren kalibrea eta mota, zundaketa egitearen arrazoia, kanporatutako
gernuaren ezaugarriak eta bolumena.





                                12.19. Irudia.
           12.20. Irudia: zundaren globoa ur distilatuarekin puztu.
                                12.21. Irudia.




            3-Zundaketa iraunkorra gizonezkoetan ipintzeko teknika.
-Pertsonari egin behar zaiona azaldu, eta haren laguntza eskatu.
-Pertsona gorputz-jarrera egokian jarri: ahoz gora etzanda, jarrera
ginekologikoan.
                     Lehen_atala:_gune_perineala_garbitu.
Aldizkako zundaketa ipintzeko teknikan azaldu bezala egin.

                          Bigarren_atala:_zundaketa.
-Eskuak modu kirurgikoan garbitu.
-Pertsonari ohe-ontzia jartzeko esan laguntzaile bati.
-Eskuina bazara, pertsonaren eskuinaldean jarri, eta, ezkerra bazara,
ezkerraldean.
-Setaireki.
-Eskularru esterilak jarri.
-Zapi zulodunarekin gune perinealaren inguruan eremu esteril bat egin. Zakilak
soilik geratu behar du bistan.
-Zunda ireki. Zundak bi estalki izango ditu. Lehen estalkia guztiz kendu.
Bigarrena guztiz ez kendu, zundaren muturrekoa soilik.
-Zundaren globoa ondo dagoela frogatu. Horretarako, 10 ml-ko xiringa ur
distilatuarekin bete, eta zundaren globoa puztu. Globoa ondo dagoela egiaztatu
ondoren, globoa hustu, eta xiringa zundari konektatua utzi.
-Labaingarria ipini zundari, sartuko den muturretik hasi eta 15 zentimetroko
luzeran.
-Esku batekin zakila sendo hartu, zakilak gorputzarekiko 90º dituela. Esku
nagusiarekin zunda poliki-poliki uretratik barrena sartu, txiza agertu arte
(ikus 12.22. Irudia). 15-20 cm sartu behar da. Txiza agertzean, zunda oraindik
ere 2-3 cm gehiago sartu. Nahi izanez gero, pintza batzuekin zunda pintza
daiteke, txiza kanpora ez dadin.
-Zundari konektatu txiza biltzeko poltsa. Hori egin ondoren, pintzak ken
daitezke.
-Zundaren globoa ur distilatuarekin puztu (ikus 12.23. Irudia).
-Leunki, zunda atzera ekarri, erresistentzia nabaritu arte. Erresistentzia hori
globo puztuak egiten du.
-Zunda jarritakoan, prepuzioa lehen bezala utzi.
-Esparatrapuaz zunda izterrean finkatu.
-Poltsaren euskarriaren laguntzarekin, altuera egokian jarri gernua biltzeko
poltsa. Poltsak beti maskuriaren azpitik egon behar du (ikus 12.24. Irudia).
-Material guztia jaso.
-Pertsona modu egokian utzi.
-Ohar guztiak erizaintza-orrian idatzi: zundaketa egindako eguna eta ordua,
zundaren kalibrea eta mota, zundaketa egitearen arrazoia, kanporatutako
gernuaren ezaugarriak eta bolumena.





                   12.22 Irudia: zunda poliki-poliki sartu.
           12.23. Irudia: zundaren globoa ur distilatuarekin puztu.
                                12.24. Irudia.




12.8.5. Prozeduran gerta daitezkeen konplikazioak.
-Zunda baginan sartzea (emakumezkoetan). Kasu horretan, zunda atera, eta behar
bezala sartzen saiatu.
-Zunda sartzerakoan oztopoa aurkitzea; adibidez, gizonezkoetan, prostatako
hipertrofia dutenetan. Kasu horretan, zundaren sartzea ez da behartu behar.
Zunda sartu gabe utzi, eta gertatzen dena jakinarazi.
-Uretrako mukosaren zauria.
-Uretrako mukosa zulatzea eta ondoko egiturak kaltetzea (Colle, Naegels, De Boe
eta Urbain, 1999). Bide faltsua ere esaten zaio.
-Gernu-infekzioak. Konplikazio ohikoenak dira. Maskuriko zunda 10-15 egunez
dutenen artean %30-50-ak gernu-infekzioa duela uste da (Cambronero et al,
1998). Bestalde, ospitaleko infekzio nosokomial guztietatik %50-a osatzen dute.
Gernu-infekzio guztiak kontuan hartuz gero, %80 maskuriko zundak sortua da
(Pinkerman, 1995).
-Uretrako estenosia. Zundaketa traumatikoa bada, hori gerta daiteke.
-Zunda ipinita dagoela, globoa ezin hustea.
-Nahi gabe, zunda kentzea. Hori gertatzean, puztuta dagoen globoak uretran
zauriak sor ditzake.

12.8.6. Kontuan izatekoak.
-Kontuan izan zenbat gernu ateratzen den zunda jarri eta berehala. Gehiegizko
eta bat-bateko gernu kanporatzeak arazoak sor ditzake, maskuria uzkurtuta gera
baitaiteke. 500 ml ateratzen direnean, zunda itxi, eta, ondoren, 15 minutuz
behin 200 ml ateratzen utzi. Gernu-atxikipena duten pertsonetan, kontuan izan
hori.
-Ateratzen den gernuaren ezaugarriak (kolorea, dentsitatea, usaina...) behatu.
-Zunda finkatzeko erabilitako esparatrapua egunero tokiz aldatu. Ez bada
horrela egiten, zauriak sor ditzake.
-Zunda iraunkorra duelarik pertsona etxera badoa, pertsona hori eta familia
hezi egin beharko dira, zunda behar bezala manten dezaten. Beraz, jakin
beharreko guztiak azaldu. Heziketa-prozesu hori mesedegarria dela ikusi da,
pertsonaren erabakitzeko gaitasuna areagotzen duelako (Buforn, Real, Piquer,
Ferrer, Rubia eta Muñoz, 2001).
-Maskuriko zunda ipinita dutenetan, gernu-infekzioa pairatzeko arrisku-
faktoreak ondorengoak dira (Pinkerman, 1995):
-Emakumezkoa izatea.
-Diabetes mellitus izatea.
-Maskuriko zunda egun askotan izatea.
-Maskuriko zunda gaizki erabiltzea.
-Gune perinealeko higiene desegokia egitea.
-Bakterioek gernua biltzeko poltsa kolonizatzea.
-Infekzioa ekiditeko antibiotikoak ez hartzea.
-Deshidratazioa izatea.
Arrisku-faktore horietako batzuk ezin dira ekidin, baina beste batzuk bai.
Beraz, zundaketak sortutako gernu-infekzioak ekiditeko ondorengoak jarraitzea
aholkatzen da:
-Zunda era esterilean jarri.
-Gune perinealeko higiene egokia egin. Meatuaren ingurua ura eta xaboiaz
garbitu, egunero bitan. Ondoren, serum fisiologikoz urberritu, eta antiseptikoa
eman.
-Zundaren eta poltsaren arteko lotura ahal den gutxiena manipulatu, eta
beharrezkoa denean, ertzak era esterilean maneiatu.
-Diuresi handia mantendu. Egunean 2,5 - 3 litro ur baino gehiago edatea
aholkatzen da (aurkako agindurik ez badago).
-Zunda behar baino denbora luzeagoan ez mantendu.
-Poltsa maiz eta modu egokian aldatu.
Gernu-infekzioa bakterioek sortzen dute. Bakterio horiek maskurira iristeko
hainbat modu daukate: zundaketa egiterakoan zundarekin batera, gernua biltzeko
poltsatik goruntz eginez, zundaren argitik sartuz, eta zundaren ingurutik
sartuz.
Arestian aipatutako neurriak dira egokienak, bakterioek infekziorik sor ez
dezaten. Behin infekzioa sortuz gero, zunda kentzea ez da aholkatzen, bai
ordea, neurri horiekin jarraitzea eta antibiotikoak ematea.

****** 12.8.7. Maskuriko zunda kentzeko era. ******
-Pertsonari egin behar zaiona adierazi, eta laguntzeko eskatu.
-Zunda kendu aurretik, pertsona eta maskuria hezi egin behar dira, gernuari
euts diezaioten eta kanporatzea kontrola dezaten. Horretarako, zunda kendu
baino ordu batzuk lehenago zunda pintzatzen da, eta pertsonari pixa egiteko
gogoa duenean deitzeko esaten zaio. Hasieran azkar deitzen du, baina,
pixkanaka, denbora gehiagoz eusten dio. Azkenik, zunda ken daiteke.
-Pertsona gorputz-jarrera egokian ipini: ahoz gora etzanda, jarrera
ginekologikoan.
-Eskularru garbiak jantzi.
-Hankartean oihal txiki bat jarri.
-Izterreko esparatrapua kendu.
-Globoa hustu.
-Pertsonari arnasketa diafragmatikoa egiteko esan.
-Zunda poliki-poliki atera, eta zapi esteril batean bildu.
-Zunda osorik kanporatu den behatu.
-Gune perinealeko higienea egin.
-Pertsona eroso ipini.
-Ohar guztiak erizaintza-orrian idatzi: zunda zein egunetan kentzen den eta
arazorik izan den.
Kendutako zundaren muturra laborategira bidal daiteke, kultibo bat egiteko eta
infekziorik baden ikusteko.
12.9. Maskuriko garbiketa.

12.9.1. Kontzeptua.
Zunda bat erabiliz likido bat maskurira sartzea da maskuriko garbiketa.
Prozedura hori kirurgia urologikoan erabiltzen da, bai sendagaiak maskurira
sartzeko, bai maskuria garbitzeko. Bestalde, zunda ez buxatzeko nahiz buxatua
dagoenean askatzeko ere erabiltzen da. Azken kasu horretan (zundaren buxadura)
zenbait adierazpen agertzen da, hala nola, maskuriko distentsioa, hipogastrioan
mina, eta diuresiaren gutxitze nabarmena. Adierazpen horiek aurreikustea
erizainaren eginkizuna da.
Bi garbiketa mota bereizten dira: aldizkakoa eta jarraitua. Aldizkakoa momentu
jakin batean egiten dena da, hau da, irrigazioa egiteko likido guztia batera
sartzen da, eta, pixka bat itxaron ondoren, guztia kanporatzen da. Aldizkako
garbiketa, adibidez, buxatutako zunda askatzeko erabiltzen da. Baita
kimioterapian ere, sendagaiak sartzeko.
Garbiketa jarraitua, denbora-tarte luzeagoan egiten dena da, hots, irrigazioa
egiteko likidoa modu jarraituan ari da maskurira sartzen eta modu jarraituan
ari da kanporatzen. Garbiketa jarraitua kirurgia urologikoan erabiltzen da;
adibidez, prostatako kirurgian.
Aldizkako garbiketa bi nahiz hiru bideko zundekin egiten da. Garbiketa
jarraitua, aldiz, hiru bideko zundekin soilik. Bi eta hiru bideko zundei
buruzko azalpenak 12.8. prozeduran eman dira.

12.9.2. Helburuak.
Helburu orokorrak:
-Maskuria garbitzea.
-Maskuriko garbiketa egiterakoan, pertsona zaintzea.
Helburu zehatzak:
-Maskurira sendagaiak sartzea.
-Maskuriko zundaren iragazkortasuna mantentzea.

12.9.3. Materiala.
-Irrigazio-likidoa.
-Oheko babeslea.
-Zapi esterila.
-Gaza esterilak.
-Antiseptikoa (iododun pobidona, adibidez).
-Kocher pintzak.
-Gernua jasotzeko poltsa.
-50 ml-ko xiringa (aldizkako garbiketa egin behar bada).
-Irrigazioa jartzeko ekipoa (garbiketa jarraitua egin behar bada).
-Konexio berezia (garbiketa jarraitua egin behar bada).
-Zundarik ipinita ez badu, hura ipintzeko materiala beharko da, 12.8.
prozeduran azaldutakoa. Zunda egokia aukeratu.

12.9.4. Teknika.
         Bi bideko zunda batekin aldizkako garbiketa egiteko teknika.
-Zundarik ez badu, 12.8. prozeduran azaldu bezala jokatuko da hura ipintzeko.
-Pertsonari azalpenak eman, eta haren laguntza eskatu. Esan prozedura ez dela
minbera.
-Eskuak modu higienikoan garbitu.
-Eskularru garbiak jantzi.
-Pertsona gorputz-jarrera egokian jarri: ahoz gora etzanda.
-Zundari eusten dion esparatrapua kendu.
-Zundaren eta gernua biltzeko poltsaren arteko konexioaren azpian oheko
babeslea jarri.
-Zundaren eta gernua biltzeko poltsaren arteko konexioaren azpian zapi esterila
jarri.
-Zundaren eta gernua biltzeko poltsaren arteko konexioa desinfektatu,
antiseptikoa duen gaza batekin igurtziz.
-Kocher pintzekin zunda pintzatu.
-50 ml-ko xiringa irrigazio-likidoz bete.
-Zundaren eta gernua biltzeko poltsaren arteko konexioa askatu, eta 50 ml-ko
xiringa zundari konektatu.
-Kocher pintzak kendu, eta irrigazio-likidoa sartu.
-Kocher pintzak berriz jarri.
-Xiringa kendu, eta berriz egin zundaren eta poltsaren arteko konexioa.
Maskuriko edukia kanporatzen hasiko da. Eduki hori kanporatzeko beste modu bat
50 ml-ko xiringaz xurgatzea da.
-Likidoen sartu-ateren kontaketa egin. Gernu-atxikipena izatekotan, sartutako
likidoa baino gehiago kanporatuko da.
-Gernuaren ezaugarriak behatu: kolorea, usaina, odolbildurik baden...
-Bai zundaren eta bai gernua biltzeko poltsaren muturrak antiseptikoz igurtzi,
eta, ondoren, konexioa egin.
-Datozen orduetan diuresia nolakoa den behatu.
-Material guztia jaso.
-Pertsona modu egokian utzi.
-Ohar guztiak erizaintza-orrian idatzi.
Aldizkako garbiketa egiteko hiru bideko zunda erabiltzen denean, maskurira
likidoak sartzeko bidetik sartzen da irrigazio-likidoa. Kocher pintzak ez dira
erabiliko.

   Hiru bideko zunda batekin maskuriko garbiketa jarraitua egiteko teknika.
-Zundarik ez badu, 12.8. prozeduran azaldu bezala jokatuko da hura ipintzeko.
-Pertsonari azalpenak eman, eta haren laguntza eskatu. Esan prozedura ez dela
minbera.
-Eskuak modu higienikoan garbitu.
-Eskularru garbiak jantzi.
-Pertsona gorputz-jarrera egokian jarri: ahoz gora etzanda.
-Irrigazioa egiteko ekipoa irrigazio-likidoari konektatu, eta sistema zintzilik
jarri.
-Sistema purgatu.
-Zundari eusten dion esparatrapua kendu.
-Zundaren eta irrigazio-sistemaren arteko konexioa egingo den lekuaren azpian
oheko babeslea jarri.
-Zundaren eta irrigazio-sistemaren arteko konexioa egingo den lekuaren azpian
zapi esterila ipini.
-Bai zundaren eta bai irrigazio-sistemaren muturrak antiseptikoz desinfektatu,
hots, elkartuko diren bi muturrak desinfektatu.
-Irrigazio-sistema zundari konektatu. Zundak dituen hiru bideetatik, maskurira
likidoak sartzeko bideari konektatzen zaio (ikus 12.25. Irudia). Beharrezkoa
balitz, konexio berezia erabili.
-Pintza ireki, eta irrigazioari ekin. Tantaz tantako abiadura kalkulatu.
-Likidoen sartu-ateren kontaketa egin.
-Gernuaren ezaugarriak behatu: kolorea, usaina, odolbildurik baden...
-Datozen orduetan diuresia nolakoa den behatu.
-Material guztia jaso.
-Pertsona modu egokian utzi.
-Ohar guztiak erizaintza-orrian idatzi.



                       12.25. Irudia: hiru bideko zunda.




12.9.5. Prozeduran gerta daitezkeen konplikazioak.
-Zauria.
-Infekzioa: bakteriuria.
-Infekzio sistemikoa: bakteriemia zein sepsia.

12.9.6. Kontuan izatekoak.
-Asepsia mantendu. Prozedura hori gaizki eginez gero, infekzioak oso erraz sor
daitezke.
-Prozedura egiten hasi aurretik, poltsan dagoen gernua neurtzea komeni da.
Horrela, ondorengo likidoaren sartu-ateren kontaketa ondo egingo da.
-Irrigazio-likidoak giroko tenperaturan egon behar du.

12.10. Zakileko gernu-biltzailea ipintzea.

12.10.1. Kontzeptua.
Zakileko gernu-biltzailea gernua biltzeko erabiltzen den tresna bat da. Gernu-
ihesa duten gizonezkoetan erabiltzen da. Pertsona adinduak izaten dira.
Zakileko edo genitaletako edema nahiz narritadura badu, ez da haren erabilera
aholkatzen.

12.10.2. Helburuak.
-Gernu-ihesa duen gizonezkoan gernua biltzea.
-Diuresiaren kontrola egitea.
-Gernuak sortutako larruazalaren okerragotzea ekiditea.
-Zakileko gernu-biltzailea duen pertsona zaintzea.

12.10.3. Materiala.
-Eskularru garbiak (2 pare).
-Latexezko gernu-biltzailea. Kalibre egokikoa.
-Zinta eransgarria.
-Gernua biltzeko poltsa.
-Gaza esterilak.
-Erretilua, ur epelarekin.
-Xaboia.
-Lehortzeko zapia.

12.10.4. Teknika.
-Pertsonari azalpenak eman, eta haren laguntza eskatu. Esan prozedura ez dela
minbera.
-Eskuak modu higienikoan garbitu.
-Eskularru garbiak jantzi.
-Pertsona gorputz-jarrera egokian jarri: ahoz gora etzanda.
-Pertsonaren intimitatea errespetatu. Beharrezkoa dena soilik utzi agerian.
-Ur epela eta xaboiarekin gune perineala ondo garbitu.
-Zapiarekin gune perineala ondo lehortu.
-Zakila eta genitalak egoera onean daudela behatu.
-Eskularruak kendu.
-Beste eskularru garbiak jantzi.
-Esku batekin zakila hartu, zakilak gorputzarekiko 90º dituela.
-Esku nagusiarekin gernu-biltzailea hartu. Gernu-biltzaileak zabaldu gabe egon
behar du.
-Gernu-biltzailea zakilean jarri: zakilaren puntatik hasi, eta zakilaren
oinarrirantz zabaldu. Gernu-biltzailea zakilaren puntan ez guztiz itsatsi,
globo antzeko bat utzi. Horrela, txizaren kanporatzea errazten da.
-Zinta eransgarria zakilaren oinarrian ipini. Ez gehiegi estutu, zakilaren
iskemia eta zauria sor baititzake. Ez erabili esparatrapurik zinta
eransgarriaren ordez.
-Gernu-biltzailea zinta eransgarriaren gainean zabaldu. Horrela, gernu-
biltzailea finkatua geratzen da.
-Gernua biltzeko poltsa gernu-biltzaileari konektatu. Poltsa dagokion lekuan
kokatu: pertsona ohean badago, altuera egokian (maskuria baino baxuago) ohean
zintzilik jarri; oinez ibili behar badu, poltsa zangoan itsatsi.
-Material guztia jaso.
-Pertsona modu egokian utzi.
-Ohar guztiak erizaintza-orrian idatzi.

12.10.5. Prozeduran gerta daitezkeen konplikazioak.
-Iskemia, zakila gehiegi estutzeagatik.
-Zakileko eta inguruko larruazalaren okerragotzea.

12.10.6. Kontuan izatekoak.
-Gernu-biltzaile hori 24 orduz behin aldatu.
-4 orduz behin zakilean konplikaziorik agertu den behatu.
-Egunean behin gune perinealaren garbiketa egin.
-Aldiro-aldiro, gernu-biltzaileak ondo funtzionatzen duela behatu. Zenbaitetan,
gernu-biltzailea buxatu egiten da.
12.11. Peritoneoko dialisia egitea.

12.11.1. Kontzeptua.
Giltzurrunek, modu akutuan nahiz patologia kroniko baten ondorioz, dagozkien
funtzioak betetzen ez dituztenean, konponbideetako bat dialisia egitea da.
Hainbat dialisi mota daude; horien artean, peritoneoko dialisia, hemodialisia,
eta hemofiltrazio jarraia. Atal honetan peritoneoko dialisia aztertuko da,
giltzurrunetako gutxiegitasun kronikoa duten pertsonekin erabiltzen dena.
Peritoneoko dialisian disoluzio dializatzaile bat peritoneoko barrunbean
sartzen da. Barrunbe horretan, peritoneoko mintzaren bidez, odol-zirkulazio
kapilarraren eta sartutako disoluzio dializatzailearen arteko trukea gertatzen
da. Metabolismoaren hondakinak eta sobera den likidoa odoletik disoluzio
dializatzailera igarotzen dira. Modu horretan, odola garbitzea lortzen da.
Peritoneoko dialisia egiteko, pertsonak peritoneoko kateter bat izan behar du.
Kateter hori erabiliko da disoluzio dializatzailea sartzeko. Lehenik,
peritoneoan bildurik dagoen likidoa kanporatu egiten da, eta, gero, disoluzio
dializatzaile garbia sartzen da. Dialisi-saio bakoitzean 2 litro disoluzio
dializatzaile sartzen dira, gutxi gorabehera.
Pertsona bakoitzak prozedura hori etxean egin dezake, baina, horretarako, behar
bezala egiten ikasi behar du. Erizainak peritoneoko dialisia nola egin eta
kateterra nola zaindu erakutsiko dio. Heziketa hori ospitalean egiten da,
dialisiko zerbitzuan.
Disoluzio dializatzaileak peritoneoan ematen duen denboraren arabera, bi dira,
nagusiki, peritoneoko dialisi motak (Force eta Oto, 2000):
1-Peritoneoko dialisi jarraitua eta anbulatorioa: disoluzio dializatzaileak 8
orduko denbora-tartea ematen du peritoneoan. 8 orduz behin disoluzio “zaharra”
kendu eta “berria” sartzen da. Pertsonak berak edo haren familiako batek egiten
du, etxean. Diabetikoekin dialisi mota hori erabiltzen da, disoluzio
dializatzailearekin batera intsulina emateko aukera eskaintzen duelako.
2-Aldizkakoa den peritoneoko dialisia: disoluzio dializatzaileak denbora-tarte
laburra ematen du peritoneoan (10-20 minutu), baina askotan (10 orduko tartean
10-12 aldiz) egiten da disoluzioaren zaharberritzea.Ziklatzaileaesaten zaion
makina baten laguntzaz egiten da dialisia. Azken urteotan zabaldu da dialisi
automatizatu hori (Peña, García, De la Torre, Gallego, Jiménez eta Martínez,
1998). Pertsonak, oheratzen denean, kateterrari konektatzen dio makina, eta, lo
egiten duen bitartean, makina lanean aritzen da, likido “garbia” (disoluzio
dializatzailea) sartzen eta “zikina” kanporatzen. Hurrengo goizean, makina
kendu, eta pertsonak bizitza normala egin dezake.
Pertsonak peritoneoko dialisia onartzea eta hautatzea garrantzitsua da.
Halaber, gaixotasun kronikoa duela ulertzea eta onartzea. Familiak eta osasun-
profesionalek eskainitako laguntza ere garrantzitsua da. Horien guztien baitan
dago prozedura horren arrakasta nahiz porrota (Luque, Barroso, López, Alapont,
Alconchel, Torres eta Díaz, 2001).
Peritoneoko dialisi jarraitua eta anbulatorioa egiteko prozedura aztertuko da
ondoren.

12.11.2. Helburuak.
-Teknika aseptiko bat erabiliz, metabolismoaren hondakinak eta sobera den
likidoa kanporatzea.
-Peritoneoko kateterra behar bezala zaintzea.
-Pertsona heztea, peritoneoko kateterra behar bezala erabili eta zaindu dezan.
-Pertsona zaintzea, peritoneoko dialisia egiten duen bitartean.

12.11.3. Materiala.
-Orga nahiz erretilua, eremu esterila ipintzeko.
-Txanoa.
-Mozorroak (2).
-Gaza esterilak.
-Serum fisiologikoa.
-Antiseptikoa (iododun pobidona, adibidez).
-Disoluzio dializatzailea (2 litro inguru).
-Disoluzio dializatzailearentzako oinarria.
-Infusio-ekipoa. Ekipo horrek, infusio-bideaz gain, drainadura-bidea eta
drainadura-poltsa izango ditu.
-Berogailua.
-Peritoneoko kateterrarentzat tapoi esterila.
-Eranskailua.
-Guraizeak.
-Zabor-poltsa.

12.11.4. Teknika.
-Pertsonari azalpenak eman, eta haren laguntza eskatu. Esan prozedura ez dela
minbera.
-Pertsona gorputz-jarrera egokian jarri: ahoz gora etzanda nahiz eserita.
-Txanoa jantzi.
-Mozorroa jantzi.
-Eskuak modu higienikoan garbitu.
-Disoluzio dializatzailea oinarrian ipini.
-Material esterila ireki.
-Eskularru esterilak jantzi.
-Infusio-ekipoa disoluzio dializatzaileari konektatu.
-Peritoneoko kateterraren tapoia kendu. Tapoia kendu aurretik, kateterra itxita
dagoela egiaztatu.
-Infusio-ekipoa peritoneoko kateterrari konektatu.
-Peritoneoko kateterra ireki, eta infusio-ekipoko drainadura-bidea ireki.
Horrela, peritoneoko edukia drainadura-poltsara hustuko da.
-Kateterra itxi, eta infusio-ekipoko drainadura-bidea itxi.
-Likido dializatzailearekin infusio-ekipoaren infusio-bidea purgatu.
-Kateterraren giltza ireki, eta disoluzio dializatzailea peritoneora sartzeari
ekin. 2 litro inguru sartzen dira (ikus 12.26. Irudia).
-Kateterraren giltza itxi.
-Infusio-ekipoa deskonektatu.
-Peritoneoko kateterrean tapoi esteril berri bat jarri.
-Eranskailuarekin peritoneoko kateterra larruazalean finkatu.
-Material guztia jaso. Material suntsikorra zabor-poltsara bota.
-Eskularruak kendu.
-Pertsona modu egokian utzi.
-Ohar guztiak erizaintza-orrian idatzi: kanporatu den likidoaren itxura eta
bolumena, likidoen balantzea, behatu diren arazoak…



                     12.26. Irudia: peritoneoko dialisia.




12.11.5. Prozeduran gerta daitezkeen konplikazioak.
Prozedurarekin zerikusia dutenak:
-Kateterraren inguruko infekzioa.
-Peritonitisa. Hori da konplikazio nagusietako bat, eta ikerketagai izan da
(Rodríguez, 1996). Adierazpen gisa honakoak ematen ditu: sukarra, sabelaldeko
ondoeza, eta sabelaldetik irteten den likidoaren kolore arrea. Peritonitisaren
sortzaileak bakterioak dira. Bakterio horiek kanpotik sar daitezke,
kateterraren ingurutik, edo barrutik, digestiobideko bakterio floratik.
Prozedura egiterakoan asepsia gordez gero, bakterioak kanpotik sartzeko
probabilitatea gutxiagotzen da. Bakterioen arteanEscherichia coli,Alcaligenes
faecalis,Candida albicans,Staphylococcus aureusetaStaphylococcus
epidermidisdira ohikoenak.
-Odoljarioa.
-Peritoneoko kateterra hondatzea.

Dialisiaren prozesuarekin zerikusia dutenak:
-Botagura.
-Goitika.
-Ondoeza.
-Tentsio arterialaren gorabeherak.

Dialisia epe luzean egitearekin zerikusia dutenak:
-Bizi-kalitatearen gutxiagotzea.
-Norberaren zainketa egiteko zailtasunak.
-Antsietatea.
Dialisi mota hori egiten dutenen bizi-kalitatea ikerketagai izan da (Peris,
Ruiz, Llácer, Fabregat, Serrano, Miguel, García eta Llácer,1998). Pertsona
normalena baino txikiagoa dela ikusi da, batez ere zoriontasunari eta
lagunartekotasunari dagokionez.
Peritoneoko dialisia egiten dutenen artean norberaren zainketa egiteko
gaitasuna aztertu izan da (Miranda, Sobrino eta Reyero, 2000). Adina faktore
adierazgarria dela ikusi da: zenbat eta urte gehiago izan, orduan eta zailtasun
gehiago norberaren zainketa egiteko. Kasu horietan, familiaren nahiz osasun-
profesionalen lan-karga handiagotu egiten da.
Antsietatea ere aztertu izan da. Batzuek pertsona normalena baino handiagoa
dela aurkitu dute (Peris, Ruiz, Llácer, Fabregat, Serrano, Miguel, García eta
Llácer,1998). Besteek pertsona normalena adinakoa (Peña, García, De la Torre,
Jiménez, Pulido, Gallego eta Grande, 1999).

12.11.6. Kontuan izatekoak.
-Teknika egiten den bitartean, asepsia gorde. Peritonitisa, askotan, asepsia ez
gordetzearen ondorioa da.
-Disoluzio dializatzaileak gorputzaren tenperatura izan behar du. Hori
lortzeko, berogailua erabiliko da.
-Peritoneoko kateterraren balioespena egin: odolik ez dela irteten,
infekzioaren adierazpenik ez dagoela, eta behar bezala dagoela (oroitu kateter
horiek larruazalpean kokatuta eta ziurtatuta daudela).
-Teknika bukatutakoan, kateterraren inguruko sendaketa egin. Horretarako, gaza
esterilak, serum fisiologikoa eta antiseptikoa erabili.
-Dialisia bukatutakoan, kateterra itxita utzi.
-Pertsonarekin hitz egin, eta kateterra tiratzea nahiz tolestea ekidin behar
direla esan.

12.12. Urostomiak: poltsa aldatzea eta sendaketa egitea.

12.12.1. Kontzeptua.
Urostomiak kirurgia urologikoan egiten diren teknikak dira, txiza kanporatzeko.
Urostomiak kanporaketa egiteko ostomien barnean sartzen dira, jada 11.6.
prozeduran azaldu den bezala. Han esaten den moduan, ostomia bat egiten denean,
errai nahiz hodi bat kirurgia bidez sabelaldera kanporatzen da edo
kanpoaldearekin komunikazioan jartzen da, eta, ondorioz, estoma bat agertzen
da.
Urostomiak ondorengo kasuetan egiten dira: maskuri neurogenoa, buxadurazko
uropatiak, neoplasia urologikoak, gernu-ihes larriak, eta abar daudenean.
Urostomien sailkapen bat iraupenaren arabera egiten da, eta, horrela, urostomia
bat behin-behinekoa edo behin betikoa izan daiteke.
Urostomien beste sailkapen bat urostomia egiteko moduaren arabera egiten da
(Fernández, 1996):
-Kateter baten bidezko urostomiak:
-Zistostomia edo maskuriko kateterra.
-“In situ” egiten den ureterostomia.
-Nefrostomia.
-Pielostomia.
-Urostomiak, errai nahiz hodi bat zuzenean larruazaletik kanporatzen denean:
-Alde bateko ureterostomia.
-Bi aldeetako ureterostomia.
-Ureterostomia bikoitza (eskopeta gisakoa)
-Besikostomia.
-Perineostomia.
-Urostomiak, heste zati baten bidez ureterra larruazaletik kanporatzen denean:
-Ureteroileostomia.
-Ureterocolostomia.

Urostomia medikuak egiten du, erizainaren laguntzarekin. Ondoren, erizainaren
eginkizuna da urostomiaren eta pertsonaren zainketak egitea.
Kateter baten bidezko urostomietan erabiltzen diren poltsak bereziak izaten
dira. Poltsa horiek zuzenean kateterrari egokitzen dira, eta atzera
jariatzearen aurkako sistema dute.
Gainerako urostomietan poltsak bi motatakoak dira: pieza bakarrekoak ala bi
piezakoak. Biak dira poltsa irekiak eta atzera jariatzearen aurkako sistema
dutenak. Sistema hori guztiz beharrezkoa da, gernuak estoma ukitu ez dezan.
Poltsa irekiak direnez, betetzean hustu daitezke. Gainera, gauetan drainadura
poltsa bat egokitzeko aukera eskaintzen dute, gau osoko gernua bil dezaten
(Solé eta Tegido, 2001).
Urostomiaren poltsa-aldaketa eta estomaren nahiz kateterraren sendaketa egiteko
prozedura ikusiko da ondoren.

12.12.2. Helburuak.
Helburu orokorrak:
-Urostomia duen pertsona behar bezala zaintzea.
Helburu zehatzak:
-Larruazalaren eta kateterraren nahiz estomaren balioespena egitea.
-Larruazalaren eta kateterraren nahiz estomaren sendaketa egitea.
-Urostomiako poltsaren aldaketa egitea.
-Pertsona heztea, gero eta autonomoagoa izan dadin.
-Pertsonaren onarpena sustatzea.

12.12.3. Materiala.
-Eskularru garbiak.
-Eskularru esterilak.
-Gaza esterilak.
-Antiseptikoa (iododun pobidona, adibidez).
-Guraizeak.
-Pintza esterilak.
-Serum fisiologikoa.
-Apositua.
-Zapi esterila.
-Urostomiako poltsa.

12.12.4. Teknika.
-Pertsonari azalpenak eman, eta haren laguntza eskatu. Esan prozedura ez dela
minbera.
-Eskuak modu higienikoan garbitu.
-Eskularru garbiak jantzi.
-Pertsona gorputz-jarrera egokian jarri: ahoz gora etzanda.
**** Kateter baten bidezko urostomia baldin badu ****
-Apositua eta gazak kendu.
-Eskularru garbiak kendu.
-Eskularru esterilak jantzi.
-Kateterrak sortutako zauriaren sendaketa egin. Lehenik, serumaz garbitu. Gero,
lehortu, eta azkenik, antiseptikoa eman.
-Larruazala behatu.
-Gaza esterilak eta apositua jarri.
-Urostomiako poltsa zaharra kendu, eta berria kateterrari konektatu.

**** Beste urostomia mota bat baldin badu ****
-Urostomiako poltsa zaharra leunki kendu, eta dagokion lekura bota.
-Eskularru garbiak kendu.
-Eskularru esterilak jantzi.
-Estomaren eta larruazalaren sendaketa egin. Lehenik, serumaz garbitu. Gero,
larruazala lehortu. Azkenik, larruazalean antiseptikoa eman.
-Estoma eta larruazala behatu.
-Poltsa berria ipini. Ipini aurretik, poltsaren karaia-plaka estomaren
tamainari egokitu.

-Diuresia neurtu, eta gernuaren ezaugarriak behatu.
-Material guztia jaso.
-Pertsona modu egokian utzi.
-Ohar guztiak erizaintza-orrian idatzi.

12.12.5. Prozeduran gerta daitezkeen konplikazioak.
Prozedurarekin zerikusia duten konplikazioak:
-Antsietatea.
-Estomaren zauria.
-Larruazalaren zauria.

Urostomiarekin zerikusia dutenak:
1-Konplikazio psikosozialak:
-Antsietatea.
-Norberaren irudiaren asaldura.
-Familiako arazoak.
Ikerketa-iturri dira urostomien konplikazio psikosozialak (Lacasa, Crespo,
Navarro eta Martín, 1994).

2-Konplikazio fisikoak:
-Candida albicansbakterioak sortutako infekzioa.
-Gernu-infekzioa.
-Hiperkeratosia: estomaren inguruko larruazalean bikorrak agertzen dira.
-Kristalen eraketa.
-Giltzurruneko litiasia.
Konplikazio fisikoak ere ikerketagai izan dira (Fernández, 1996).

12.12.6. Kontuan izatekoak.
-Asepsia egokia gorde, infekzioa ekiditeko.
-Gerrialdeko mina agertzea aurreikusi. Infekzioaren seinale izan daiteke.

12.13. Zistostomia egitea.

12.13.1. Kontzeptua.
Zistostomia bat egiten denean, sabelaldetik maskurira kateter bat sartzen da,
eta txiza hortik kanporatzen da (ikus 12.27. Irudia). Urostomia mota bat da,
12.12. prozeduran azaldu den moduan.
Gernua uretratik kanporatu ezin denean erabiltzen da; adibidez, uretrako
estenosian nahiz prostatako buxaduran.
Prozedura hori medikuak egiten du, erizainaren laguntzarekin. Ondoren,
erizainaren eginkizuna da kateterraren sendaketak egitea eta pertsonari
zainketak eskaintzea.



                12.27. Irudia: kateterra maskurira iristen da.




12.13.2. Helburuak.
-Medikuarekin elkarlanean, maskuriraino kateter bat ipintzea.
-Gernua kanporatzeko bide bat irekitzea.
-Pertsona zaintzea, bai zistostomia egiterakoan, bai ondoren.

12.13.3. Materiala.
-Orga nahiz erretilua, eremu esterila egiteko.
-Zistostomia egiteko ekipoa: kateterra eta gidaria, zunda, konexioa, apositua
eta zapi esterila (zuloduna).
-2/0-ko zeta eta orratza.
-Porta.
-Bisturia.
-Gaza esterilak.
-Eskularru esterilak.
-Babeserako eskularruak.
-Antiseptikoa (iododun pobidona, adibidez).
-Serum fisiologikoa.
-Xaboi-uretan bustitako gazak.
-Txabusina esterilak.
-Txanoa.
-Anestesia lokala.
-Orratzak.
-10 ml-ko xiringak (2)
-Gernua jasotzeko poltsa esterila.
-Poltsarentzat oinarria.
-Zabor-poltsa.
-Material arriskutsuentzako ontzia.

12.13.4. Teknika.
-Pertsonari azalpenak eman, eta haren laguntza eskatu.
-Pertsona gorputz-jarrera egokian jarri: ahoz gora etzanda.
-Eskuak modu higienikoan garbitu.
-Babeserako eskularruak jantzi.
-Gune perineala xaboi-uretan bustitako gasekin garbitu.
-Gune perineala lehortu.
-Ziztatze-gunea antiseptikoz desinfektatu.
-Eskularruak kendu.
-Medikuari kateterra ipintzen lagundu: jantzi esterilak eskuratu, erabili behar
duen materiala eskuratu…
Kateterra ipini eta gero:
-Babeserako eskularruak jantzi.
-Ziztatze-gunearen sendaketa egin.
-Apositu esterila jarri.
-Material guztia jaso: material arriskutsua (orratzak, kateterrak…) dagokion
ontzira bota; gainerakoak zabor-poltsara. Erabili ez den materiala jaso.
-Eskularruak kendu.
-Pertsona modu egokian utzi.
-Ohar guztiak erizaintza-orrian idatzi.

12.13.5. Prozeduran gerta daitezkeen konplikazioak.
-Infekzioa.
-Hematuria.
-Mina.
-Buxadura.
-Ekipoan deskonexioak gertatzea.

12.13.6. Kontuan izatekoak.
-Teknika egiten den bitartean, asepsia gorde. Infekzio-arriskua handia da.
-Pertsonaren intimitatea zaindu.
-Txanda bakoitzean drainaduraren iragazkortasuna behatu.
-Hematuriarik agertzen den ala ez behatu.
-24 orduz behin apositua aldatu. Momentu hori aprobetxatu zauriaren balioespena
eta sendaketa egiteko.
-Pertsona hezi. Drainadura-sistema tolestea zein tiratzea ekidin behar dituela
azaldu. Halaber, aurkako agindurik ez badago, likido asko hartzea komenigarria
dela azaldu. Haren parte-hartzea eskatu.

-Bibliografia berezia.
Erabilitako bibliografia:
-Abad, B., Aragón, B., Carnicer, S., Núñez, M. eta Ruiz, N. (2002).
Identificación, descripción y seguimiento del aspirado nasogástrico en la
Hemorragia Digestiva Alta (HDA).Enfermería en gastroenterología y hepatología,
2, 9-11.
-Blanco, J.M., Fernández, J.C., Calvo, B., Morales, N., Cantos de la Cuesta,
Y., Pozo, P. eta Martín, E. (1997). Evaluación de la calidad del procedimiento
del sondaje vesical.Enfermería Clínica, 7(6), 37-40.
-Buforn, J., Real, A., Piquer, C., Ferrer, E., Rubia, A. eta Muñoz, A. (2001).
Educación sanitaria al paciente portador de sonda vesical.Metas de
enfermería,32, 24-30.
-Cambronero, J., Calahorra, L., Ortiz, F.J., Benito, P., Pineda, M.S., Gil, P.,
Vidal, M.E. eta González, C. (1998). Catéteres uretrales.Rol de enfermería,
235, 71-78.
-Campo, J., Lecona, A., Caparrós, M.R., Barbero, M.A. eta Cerdán, F.J. (2002).
Irrigación en colostomías.Rol de Enfermería, 25(7-8): 14-16.
-Colle, I., Naegels, S., De Boe, V. eta Urbain, D. (1999). Rectal wall
perforation and prostatic necrosis due to malposicion of a transurethral
bladder catheter.Gastrointestinal endoscopy, 49(6): 82.
-Corella, J.M., Mas, T. eta Bernal, J.C. (1999). Complicaciones de las
colostomías.Enfermería Integral, 48, XIX-XXII.
-Fernández, R.M. (1996). Clasificación y complicaciones de las ostomías
digestivas y urológicas.Formación continuada, 3:23-47. Errebisio-artikulua.
-Foce, E. eta Oto, I. (2000).Enfermería Médico-Quirúrgica. Necesidad de
nutrición y eliminación. Barcelona: Masson. Master de Enfermería.
-Hernández, O., González, E., Dem, O. eta Solas, J.L. (2000). Efectividad de
los enemas mediante sonda rectal versus sonda vesical.Metas Enfermería, III
(25):10-16.
-Lacasa, R.M., Crespo, A., Navarro, D., eta Martín, M. (1994). Incidencia de
“alteraciones psíquicas” en el enfermo ostomizado.Rev AE Enfermería
Urológica,52: 45-51.
-Luis, M.T. eta Giménez, A.M. (2001). Sondaje rectal. Administración de un
enema de limpieza. Extracción de fecalomas.Metas Enfermería, IV(36): 10-14.
-Luque, E., Barroso, R., López, M., Alapont, M., Alconchel, S., Torres, M. eta
Díaz, M. (2001). Diálisis peritoneal, la realidad subjetiva de convivir con una
enfermedad crónica.Enfermería Nefrológica, 13: 12-17.
-Miranda, M.V., Sobrino, O. eta Reyero, A. (2000). Estudio del autocuidado en
los pacientes de diálisis peritoneal.Enfermería Nefrológica, 11: 6-11.
-Peña, P., García, J., De la Torre, M.J., Gallego, M., Jiménez, M.C. eta
Martínez, A. (1998). Diálisis peritoneal automatizada: una buena alternativa a
la diálisis peritoneal.Enfermería Científica, 194-195: 75-77.
-Peña, P., García, J., De la Torre, M.J., Jiménez, M.C., Pulido, A., Gallego,
M. eta Grande, M.L. (1999). Niveles de ansiedad en una población sometida a
diálisis peritoneal continua ambulatoria.Enfermería Científica, 202-203: 5-6.
-Peris, A., Ruiz, V., Llácer, A., Fabregat, A., Serrano, P., Miguel, A.,
García, R. eta Llácer, B. (1998). Calidad de vida en pacientes que reciben
diálisis peritoneal.Enfermería Clínica, 8(2):53-57.
-Pinkerman M.L. (1995). Sondas vesicales permanentes. Reduzca los riesgos de
infección.Nursing,abril, 45-46.
-Reina, A.M., Arana, J., Mulero, C., Cantalapiedra, R. eta Idígoras, I. (1999).
Técnica de realización de lavado gástrico en intoxicaciones graves.Oiñarri, 18:
16.
-Rodríguez, M.C. (1996). Incidencia de peritonitis en pacientes con diálisis
peritoneal continua ambulatoria (DPCA)Desarrollo Científico Enfermería, 4(4):
15-18.
-Rodríguez, J., López, S., Garcia, J., Del Pozo, L., Escamilla, A., Castelló,
A., Puga, C., Segura, A., Rico, M.T., Rodríguez, M. eta Aracil, J. (1988).
Problemática psicosocial del paciente ostomizado.Rol de Enfermería, 114, 21-23.
-Solé, P. eta Tegido, M.(2001). Dispositivos en ostomías digestiva y
urológica.Rol de Enfermería, 24(11):14-18. Errebisio-artikulua.
-Tegido, M., Nebot, S. eta Coma, A. (1999). Estudio comparativo sobre los
beneficios de la irrigación de la persona colostomizada: adaptación, confort y
costes.Enfermería Clínica, 9(1): 7-12.
-Viso, J.L. (2000). Técnica del lavado gástrico.Inquietudes, V(18): 27-28.
-Vizcaya, M.F. eta Solano, M.C. (2002). Colocación del colector urinario y
control de diuresis. Metas Enfermería, V(45): 50-52.

Bibliografia erabilgarria:
-Almazán, E. (1997). Procedimiento del enema de limpieza.Inquietudes,III(9):
31-32.
-Álvarez, E., Abad, E., Facorro, S., Lorenzo, M.J., Mosquera, H., Ordóñez, C.,
Outon, I., Del Río, J., Rodríguez, C. eta Vázquez, B. (1991). Estudio
comparativo de dos protocolos de lavado vesical post-rtu.Rev AE ATS Urol, 40:
45-47.
-Cibiriain, M., Herranz, S., Torres, A., Touriño, R., Martínez, A. eta Calviño,
M. (1999). Protocolo del paciente ostomizado en atención primaria.Cad Aten
Primaria,6(2): 90-95.
-Coronel, F. (1999). Contribución de las nuevas soluciones peritoneales a la
evolución del paciente en diálisis peritoneal.Enfermería Nefrológica, 6: 27-30.
Errebisio-artikulua.
-Cortés, P.(1999). El paciente diabético; desde la nefropatía incipiente a
diálisis.Enfermería Nefrológica, 5:20-22. Errebisio-artikulua.
-García, C. (1993). Irrigación en el paciente ostomizado.Desarrollo Científico
Enfermería, 1(8): 27-31.
-García-Velasco, S. (1993). Papel de enfermería ante pacientes con lavado
vesical continuo.Rev AE Enfermería Urológica, 47: 70-72.
-Gil, A., Gruart, P., Vergés, J.M. eta García, I. (1997). Influencia de los
hábitos higiénicos en las infecciones del orificio/túnel del catéter
peritoneal.Biseden,octubre-diciembre, 6-9.
-Gómez, C. eta García, M.D. (2001). La individualización del cuidado en
diálisis peritoneal domiciliaria.Enfermería Nefrológica,15: 75-77.
-Luque, M.B.(1998) Cuidados de enfermería a pacientes que requieren ostomías de
derivación urinaria.Rev AE Enfermería Urológica, 66:51-56.
-Martín, J.L. (1998). Indicaciones y contraindicaciones de la diálisis
peritoneal.Enfermería Nefrológica,1: 11-16. Errebisio-artikulua.
-Mateo, E. eta Amat, M.D. (2001). Protocolo de enfermería: técnica de recogida
de orina con punción suprapúbica. Alicante (VII Jornadas de Enfermería sobre
Divulgación de Trabajos Científicos). Poster: 51-52.
-McConnell, E.A. (1996). Mantenimiento de un catéter de diálisis peritoneal.
Protocolo y pautas de actuación.Nursing,14(1), 42.
-Muñiz, S. (1997). Atención domiciliaria al paciente ostomizado. Enfermería
Científica, 188-189: 42-45.
-Peña, P., García, J., Torre, M.J., de la Jorda, E. eta Lupiáñez, Y. (1999).
Catéteres para hemodiálisis. Principales complicaciones y cuidados de
enfermería.Enfermería Científica, 210-211, 53-55.
-Picó, L. (1999). Catéteres para diálisis peritoneal.Enfermería Nefrológica, 8:
15-17.
-Remírez, J.M., Pereda, E. eta Taranco, J.C. (1994). Consideraciones acerca del
lavado intravesical.Rev AE Enfermería Urológica, 51: 38-45.
-Salas, P., Méndez, A. eta Mosteiro, M.P. (1998). Diálisis peritoneal
automática. Procedimiento de enfermería.Enfermería Científica, 198-199:56-58.
-Sierra, E. eta Majadas, G. (1998). Cuidados en el paciente ostomizado.JANO,
LIV(1250): 47-52. Errebisio-artikulua.
-Solanas, M.P. eta Noguero, M.C. (2001). Protocolo de enfermería ante un
paciente ostomizado.Enfermería Científica, 232-233: 24-28.
-Solé, P. eta Tegido, M.(2001). Dispositivos en ostomías digestiva y
urológica.Rol de Enfermería, 24(11):14-18. Errebisio-artikulua.
-Thomas, N. eta Mahon, A. (2002). Diabetes inestable y diálisis peritoneal -
¿Cúales son los retos?EDTNA/ERCA Journal, XXVIII(2):98-99.
-Viso, J.L. (1997). Enema de limpieza: su uso en urgencias.Inquietudes,III(9):
14-18.

58


        5. Laginak jasotzea _____________________________________________________________________________________                               5._LAGINAK_JASOTZEA  5.1._SARRERA 5.2._ODOL-LAGINAK_JASOTZEA 5.2.1. GLUZEMIA KAPILARRA 5.2.2. ZAINETIK ODOLA ATERATZEA 5.2.2.1. Ohiko odol-analisia 5.2.2.2. Hemokultiboak 5.2.3. ARTERIATIK ODOLA ATERATZEA. GASOMETRIA 5.3._GERNU-LAGINA_JASOTZEA 5.3.1. GLUKOSURIA ETA ZETONURIA 5.3.2. SEDIMENTOA ETA UROKULTIBOA 5.3.3. HOGEITA LAU (24) ORDUTAKO GERNUA JASOTZEA 5.4._GOROZKIAK_JASOTZEA._KOPROKULTIBOA 5.5._KARKAISAK_JASOTZEA 5.6._EXUDATUAK_JASOTZEA 5.7._BESTELAKO_LAGINAK_JASOTZEA 5.7.1. KATETERRAREN LAGINA JASOTZEA 5.7.2. HEMOKULT IZENEKO PROBA 5.7.3. ERIZAINAK ETA SENDAGILEAK LAGINAK JASOTZEA 5.8._BIBLIOGRAFIA_BEREZIA                               5._LAGINAK_JASOTZEA     1. SARRERA Laginak jasotzen diren prozesu guztietan erizainak parte hartzen du. Askotan berak bakarrik egiten du lagina jasotzearen prozesu osoa; beste batzuetan, berriz, erizain-laguntzailearekin eta sendagilearekin batera aritzen da. Laginak_jasotzeko_garaian_jakin_behar_da:     * Zer nolako lagina jaso behar den eta noiz jaso behar den (berehala,       sukarra duenean…). Lagina jasotzearen helburua ere ezagutu behar da.     * Pertsonari egin beharreko prozedura garbi azaldu behar zaio, eta bere       autonomia maila balioetsi eta sustatu behar da. Pertsonari behar duen       laguntza eskainiko zaio; berak badezake, hala egingo du, erizainak       osasun-heziketa egokia eman ondoren.     * Asepsia-arauak zorrotz bete behar dira. Esku-garbiketa higienikoa egingo       da lagina jaso aurretik eta ondoren, eta prozeduran zehar eskularruak       erabiliko dira (zenbaitetan esterilak). Lagina jasoko den ontziak       esterila izan behar du, eta ontziaren barruko aldea eta taparen barruko       aldea ez dira ukitu behar. Lagina ez da kutsatu behar jasotze-prozesuan.       Ontziaren barruko aldean sartu behar da lagina; ontziaren kanpoko aldea       kutsatu gabe.     * Laborategira bidali aurretik, laginen ontziak plastikozko poltsetan       sartzen dira mikroorganismoen barreiaketa ekiditeko. Lagina ondo       identifikatuta eta lehenbailehen bidali behar da laborategira. Edozein       arrazoiengatik ezin bada berehala laborategira bidali, lagin hori       kontserbatzeko arauak bete behar dira: batzuetan hozkailuan sartu behar       da; beste batzuetan, berriz, giroko tenperaturan eduki behar da. Laginak       hodi pneumatikoaren bidez bidaltzen badira laborategira, sistema       horretatik laginak bidaltzeko arauak bete behar dira (kartutxoaren       babesleak ondo erabili behar dira, likido zefalorrakideoaren laginak ezin       dira bidali hodi pneumatikotik, eta hermetikoki ixten ez diren ontziak       eta orratza duten laginak ere ez).     * Lagina laborategira bidali eta prozesuari buruzko xehetasunak dagokion       orrian idatzi behar dira.  5.2._ODOL-LAGINAK_JASOTZEA Odola kapilaretatik, zainetatik edo arterietatik atera daiteke. Kasu bakoitzean, odola jasotzearen helburua ezberdina izango da eta erabiltzen den materiala eta teknika ere bai.  5.2.1. GLUZEMIA KAPILARRA Odoleko glukosa maila jakiteko kapilaretatik odola ateratzeari gluzemia kapilarra deritzo. Diabetikoei sarritan egiten zaie proba hori, tratamendua kontrolatzeko helburuarekin eta glukosa-igoerak eta jaitsierak ekiditeko. Gaur egun, diabetiko askok etxean dute gluzemia kapilarra egiteko aparatua, eta beraiek egiten dute proba, edo senitartekoren baten laguntzarekin.  Kontuan izatekoak     * Pertsona helduei gluzemia kapilarra egiteko hatz-mamien alboetan       ziztatzen zaie; umeei, berriz, orpoen alboetan edo belarri-gingiletan.     * Hatz-mamian ziztatu behar bada eta eskuetara iristen den odol-fluxua       urria bada, odol-lagina jasotzea zailagoa izango da. Gainera,       deshidratazio larrietan, shock egoeretan eta hipotentsio larrietan       gluzemia kapilarraren emaitzak ez dira fidagarriak izango.     * Larruazalaren loditasuna kontuan izan behar da, ziztadaren sakonera       erregulatzeko.     * Proba sarritan egin behar bada, ziztatze-guneak aldatzen joan behar da,       hurrenkera zehatz bat jarraituz.     * Pertsonari osasun-heziketa eman behar zaio, bere zainketetan ahal den       independentzia maila altuena izan dezan.     * Gluzemia kapilarra egiteko erabiltzen den aparatuaren kodeak bat etorri       behar du tira erreaktiboaren kodearekin. Bestela, aparatua kodifikatu       egin beharko da. Tira erreaktiboak argitik, berotik eta hezetasunetik       babestu behar dira.  Materiala     * Erretiluan: eskularru garbiak, gaza esterilak, lantzeta esterilak,       lantzetaren boligrafoa, gluzemia kapilarra egiteko aparatua, alkohola %70       (gunea ura eta xaboiarekin garbitu ezin denean erabiltzeko).  Teknika (Ikus 5.1. irudia)     * Erizainak esku-garbiketa higienikoa egingo du prozeduraren aurretik eta       ondoren, eta prozeduran zehar eskularru garbiak erabiliko ditu.     * Pertsonari egin beharreko prozedura garbi azaldu behar zaio. Ziztatu       aurretik, ziztatu behar zaion pertsonak eskuak garbitu behar ditu       (infekzioak ekiditeko) ur epela eta xaboia erabiliz (ur epelak eskuetako       zirkulazioa hobetzen du). Ziztatu beharreko hatzean masajea emanez gero       beheranzko norabidean, odol-fluxua handituko da. Belarri-gingilean edo       orpoan ziztatu behar bada, ziztatu aurretik alkoholarekin poliki igurtzi       eta erabat lehortzen utzi. Odol-fluxua handitzeko oihal bero bat ere jar       daiteke ziztatu beharreko gunean.     * Gluzemia kapilarraren aparatuan tira erreaktiboa jarri. Lantzeta bere       boligrafoan ipini eta ziztadaren sakonera erregulatu.     * Lantzetaren boligrafoa ziztatu beharreko gunean perpendikularki jarri,       ziztatu, eta odol-tanta tira erreaktiboan ipini. Lehenengo tanta ez da       komeni hartzea; gazur gehiago duenez, emaitzak okerrak izan daitezkeelako       (Esteve eta Mitjans, 1999). Beraz, eta horren arabera, lehenengo tanta       gazarekin edo kotoiarekin kendu egin beharko da, eta presioa eginez beste       tanta bat ipini beharko da tira erreaktiboan.     * Ziztatze-gunean konpresioa egin, gutxienez 10 segundoan, hematomarik ez       sortzeko.     * Gluzemia kapilarra sarritan egin behar izaten denez, hatz-mamiak egoera       onean mantentzeko neurri batzuk hartzea garrantzitsua da: eskuak ondo       garbitu eta alkohola gutxi erabili; ziztadak egiteko sistema egokia       erabili (lantzetaren boligrafoa…); odol-tanta ateratzeko moduko       sakonerarekin ziztatu (sakonago ez); ziztatze-guneak aldatu; eta, ziztatu       ondoren presio finkoa egin juxtu ziztatze-gunean, gutxienez 10 segundoan.  5.2.2. ZAINETIK ODOLA ATERATZEA Pertsonaren osasun-egoera aztertzeko sendagileek eskatzen duten prozedura osagarrietako bat zaineko odolaren analisia izaten da. Sendagileak analisi- bolantea egiten du, eta, eskatutako proben arabera, erizainak materiala prestatzen du, odola ateratzen du eta odola laborategira bidaltzen du.  5.2.2.1. Ohiko odol-analisia Sendagileek eskazten dituzten odol-analisiekin zenbait datu jakiten da: odolekohematiak(globulu gorrien kopurua),hematokritoa(globulu gorrien proportzioa odoleko likidoarekiko),hemoglobina(globulu gorrien osagaia da, burdinarekin oso lotua dagoena), globuluenjalkiera-abiadura(G.J.A),glukosa (“odoleko azukrea”),urea(proteinen deskonposiziotik sortzen den gai nagusienetako bat),azido urikoa(gorputzaren metabolismoaren hondakinetako bat),bilirrubina(bilisaren pigmentua),kolesterola(totala; HDL edo kolesterol babeslea; eta, LDL edo kolesterol “txarra”),triglizeridoak(koipe eta gantzen osagai nagusia),transaminasak(entzimak dira, GOT eta GPT dira transaminasa nagusiak), etaelektrolitoak(Sodioa, Potasioa, Kaltzioa, Kloroa….).  Kontuan izatekoak     * Odol-analisiaren emaitza batzuk (glukosarena, kolesterolarena…) aldatuak       ager daitezke pertsonak 12 orduko baraualdia ez badu bete, tabakoa erre       badu, odola jaso aurretik ariketa fisikoa egin badu, edo pertsona       estresatua badago.     * Zainean ziztatzerakoan asepsia-arau guztiak zorrotz jarraitu behar dira       kutsadura ekiditeko; bai laginarena, eta baita ere pertsonena (bezero edo       pazientearena eta erizainarena).     * Zain-barneko odolaren analisia egiteko, odola zainetik atera eta hodi       berezi batzuetan sartu behar da. Prozesu hori hainbat sistema erabiliz       egin daiteke: xiringa eta orratzarekin; edo huts-sistemarekin       (vacutainersistemarekin etapalomitamotako orratzarekin).     * Odola jasotzeko hodiak esterilak eta hermetikoak dira, gomazko tapoi bat       dute, eta huts-sistema dute. Hodi bakoitza prestatuta egoten da odola       baldintza egokietan mantentzeko, gero analisi jakin bat egiteko. Hodien       tapoiek kolore ezberdinak dituzte errazago identifikatzeko.     * Odola jasotzeko hodiak hurrenkera zehatz bat jarraituz bete behar dira;       bestela, emaitzak alda daitezke. Lehendabizi aditiborik ez duten hodiak       bete behar dira (tapoia gorria edo horia dutenak); gero koagulaziokoak       (urdinak); gero, jalkiera-abiadurarenak (beltzak); gero, heparina dutenak       (berdeak); gero, EDTA dutenak (malba kolorekoak); eta gero, oxalatoa edo       fluoruro dutenak (grisak). (Mosteiro, Francisco, de Paredes, Álvarez,       García eta Carro, 2000).     * Venojectsistema edoVacutainersistemak bi muturreko orratza eta       plastikozko hodi-eramailea (holder) ditu. Orratza holderrean finkatzen       da; orratzaren mutur batekin zaina ziztatzen da, eta beste muturrak odola       jasotzeko hodiaren tapoia ziztatzen du. Horrela, zaina ziztatzen denean       odola zuzenean hodietara pasatzen da. Orratzak esterilizatuak egoten dira       banakako estalkiekin. Estalki horien kanpoko aldean orratzaren neurriak       eta iraungitze data agertzen dira.  Materiala     * Erretiluan: eskularruak (esterilak hobe), gaza esterilak, antiseptikoa,       apositu esterila, hertsagarria, odol-lagina jasotzeko hodiak eta odola       ateratzeko sistema. Odola orratza eta xiringarekin atera behar bada;       hodiak betetzeko adina bolumena jasoko duen xiringa eta zain-barneko       orratzak (20G). Odolavacutainersistemarekin atera behar bada; hodi-       eramailea eta bi mutur dituzten orratzak. Odolapalomitaerako orratzarekin       atera behar bada;palomitaorratza eta hodi-eramailea.  Teknika, odola xiringa eta orratzarekin atera behar bada     * Asepsia-arauak bete. Erizainak esku-garbiketa higienikoa egingo du       prozedura egin aurretik eta ondoren, eta prozeduran zehar eskularruak       erabiliko ditu.     * Pertsona identifikatu eta egin beharreko prozedura garbi azaldu.     * Pertsonaren gorputz-jarrera: ahoz gora etzanda, besoa ohe gainean duela       eta esku-ahurra gorantz; edo bestela, aulkian eserita, besoa aulkiaren       beso-lekuan jarrita eta esku-ahurra gorantz duela. Umea bada, beste       pertsona baten laguntza eskatu, umea lasaitzeko eta eusteko.     * Pertsonaren besoan finkatu, ziztatu beharreko gunetik 10-15 cm gorago,       zainetako odola butxatzeko moduko presioa eginez, baina arteriako       zirkulazioa butxatu gabe. Ukondoko zain zefalikoa, medianoa eta basilikoa       haztatu; pertsonari esan eskua ireki eta ixteko behin eta berriz, eta       gero eskua itxita edukitzeko (ziztatu beharreko zainean odola pilatzeko).     * Eskularruak jantzi eta ziztatze-gunean antiseptikoa eman, ziztatze       gunetik kanporantz (espiral erako mugimenduak eginez), eta lehortzen       utzi. Ziztatze-gunea ez da ukitu behar esterila ez den ezerekin       (eskularru esterilekin bai).     * Orratza eta xiringa hartu, orratzaren estalkia kendu eta larruazala       ziztatu orratzaren alaka gorantz dagoela. Ziztatzerakoan, orratzak       osatzen duen angelua 20º-40º tartekoa izan behar du.     * Orratza zainean kanalizatu (2mm inguru) eta behar den odol-kopurua       ateratzeko enboloarekin xurgatu poliki (zaina ez kolapsatzeko eta odola       ez hemolizatzeko). Hertsagarria askatu eta konpresioa egin 5 minutuan       hematomak ekiditeko. Koagulazioan arazoak dituzten pertsonetan konpresioa       10 minutuan egingo da. Konpresioa bukatu ondoren, ziztatze-gunean apositu       bat jarri. Konpresioa egiterakoan ez du horrenbeste garrantzirik besoa       luzatuta edo tolestatuta edukitzeak; garrantzitsuena konpresioa zuzenean       ziztatze-gunean 5 minutuan zehar egitea da(De Pedro, Llobera, Bennassar,       Vera eta Álvarez, 2002).     * Zainetik ateratako odola berehala sartu behar da odola jasotzeko hodi       berezietan. Horretarako, orratzarekin hodiaren tapoian ziztatu beharko       da. Ondoren hodiei poliki buelta eman eta hodiak tapoia goraka dutela       utzi.     * Bota beharreko materiala behar den lekura bota eta jaso beharrekoa behar       den lekuan jaso. Odol-laginak laborategira bidali ongi identifikatuta.  Teknika, odola huts-sistemaz atera behar bada ****** Vacutainer sistemarekin edo palomita orratzarekin odola atera behar bada, lehenengo pausoak xiringa eta orratzarekin odola ateratzeko ematen diren berberak izango dira: asepsia-arauak bete; pertsona identifikatu eta informazioa eman; pertsonaren gorputz-jarrera: eserita edo etzanda, esku-ahurra gorantz duela; hertsagarria ipini eta zainak haztatu; eskularruak jantzi eta ziztatu beharreko gunean antiseptikoa eman. ******     * Ziztatu aurretik materiala gertu eduki behar da, eta odola jasotzeko       hodiak bete behar diren hurrenkeran jarrita.     * Orratzahodi-eramaileari lotu eta zainean ziztatu (orratzak 20º-40º       tarteko angelua osatuz). Zainean sartutakoan, sistemari tinko eutsi eta       odola jasotzeko hodiak hodi-eramailean sartu orratzaren beste muturrak       tapoia zulatu arte. Hodia odolez betetzen denean, poliki atera, eta       hurrengo hodia sartu. Odol-hodiei poliki buelta eman eta tapoia goraka       dutela utzi.     * Hertsagarria kendu eta konpresioa egin 5-10 minutuan. Gero, ziztatze-       gunean apositu bat jarri. Ikerketa batzuen arabera, hertsagarria 2       minutuan baino gehiago jarrita edukiz gero potasioaren zifrak igo egiten       dira(Mosteiro, Francisco, de Paredes, Álvarez, García eta Carro,       2000).Hori saihesteko, huts-sistemarekin odola ateratzerakoan, odol       guztia jaso aurretik hertsagarria ken daiteke (huts-sistemarekin odola       ateratzen jarraituko baitu).     * Materiala behar den lekuan utzi edo bota eta odol-laginak laborategira       ondo identifikatuta bidali.     * Bota beharreko materiala behar den lekura bota eta jaso beharrekoa behar       den lekuan jaso. Odol-laginak laborategira bidali ongi identifikatuta.  5.2.2.2. Hemokultiboak Hemokultiboa odolaren kultiboa egitea da eta horrenhelburuaodol-zirkulazioan dauden mikroorganismoak antzematea izango da.Bakteriemiak(odolean bakterioak egotea) etafungemiak(odolean onddoak egotea) hemokultiboekin egiaztatzen dira. Hemokultiboak ez zaizkie pertsona guztiei egiten. Hemokultiboak egoera hauetan egiten dira: pertsona gaizki dagoenean eta horren sorburua garbi ez dagoenean; sukar altua duenean; hematologiako prozesu batekin lotura ez duen leukopenia, leukozitosia edo tronbopenia agertzen denean odol-analisietan; hemodinamikoa ez den shocka agertzen denean; edo, pertsonaren osasun-egoera okertu dezaketen infekzio lokalizatua (pneumonia, pielonefritisa…) dagoenean. Hemokultiboak jasotzerakoan odola bi flaskotan sartzen da; bata anaerobioa, eta bestea, aerobioa. Hala ere, zenbait kasuetan, hemokultiboak beste ontzi batzuetan jasotzen dira: kopuru txikiak jasotzeko pediatrian erabiltzen diren ontzietan; onddoak isolatzeko erabiltzen diren ontzi berezietan; antibiotikoak hartzen ari diren pertsonentzako erabiltzen diren ontzi berezietan, eta abar.  Kontuan izatekoak     * Hemokultiboetarako odola ia beti zainetatik ateratzen da, eta gehienetan       besaurrean ziztatzen da. Onddoak eragingako endokartitisaren diagnostikoa       egiteko hemokultiboa eskazten dutenean, odola arteriatik ateratzea aholka       dezakete. Hala ere, ez dago frogatuta arteriatik odola ateratzea hobea       denik(Durán, Arboleya eta Arboleya, 2002).     * Hemokultiborako odola jasotzeko kateterra ez duen zainean ziztatzen da.       Baina kateterra sepsiaren eragilea denean, orduan odola kateterretik       jasotzen da hemokultiboa egiteko.     * Hemokultibo bat baino gehiago atera behar badira, hemokultibo bakoitza       jasotzeko ziztada berri bat ematen da eta zain ezberdinetan ziztatzen da.     * Hemokultiboak jasotzeko unerik egokiena odolean bakteria gehiena dagoena       izaten da. Hori dela eta, gehienetan, 38ºC baino gehiago duenean       ziztatzen zaio pertsonari hemokultiboentzako lagina lortzeko.     * Hemokultiboak, antibiotiko tratamendua hasi aurretik atera behar dira       ahal bada, eta 24 ordutan 2 edo 3 lagin jasotzea aholkatzen da. Ospitale       batzuetan lagin batetik bestera ordubeteko denbora-tartea uzten da; beste       ospitale batuetan, berriz, 30 minutu. Larritasunezko egoeretan       (meningitisa, shock septikoa…) lagin batetik bestera denbora-tarte       txikiagoa uzten da.     * Hemokultibo-flaskoetan jaso beharreko odol-kopuruari buruz ez dago       erabateko adostasunik. Pertsona helduetan, gehienetan, 10 ml odol       ateratzen dira eta flasko bakoitzean 5 ml sartzen dira. Zenbait       ospitaletan 20 ml jasotzen dituzte(Durán, Arboleya eta Arboleya, 2002).     * Hemokultiboaren prozesu guztian asepsia-arauak zorrotz bete behar dira.       Hori horrela ez bada, emaitzak errealak ez izatea gerta daiteke, eta kasu       horretan tratamendu egokia jartzeko zailtasunak egongo dira.  Materiala     * Erretiluan: eskularru esterilak, oihal esterila (zuloduna), gaza       esterilak, antiseptikoa, hertsagarria, apositu esterila edo esparatrapua,       hemokultiborako ontziak (aerobioa eta anaerobioa), eta zainean ziztatzeko       sistema:vacutainersistema osoa; edo,palomitaorratza hodi-eramailearekin;       edo bestela, xiringa (10 ml, 20 ml) eta zain-barneko orratzak (20G).  Teknika     * Erizainak eskuak garbituko ditu prozedura egin aurretik eta ondoren.     * Pertsonari egin beharreko prozedura garbi azaldu.     * Hemokultibo-flaskoen gomazko tapoiak antiseptikoarekin desinfektatu behar       dira (fabrikatzaileak ez baitu ziurtatzen gune horien esterilitatea).       Alkoholarekin desinfektatzea aholkatzen dute hainbat iturrik(Ernst, 1999,       eta Basurtoko ospitaleko prozeduren eskuliburuak, 2001). Pobidona iodatua       ematen bada, lehortzen utzi behar da gutxienez minutu       batean.Bactecsistema erabili behar bada, alkohola erabil daiteke, baina       iodoa ez; iodoa erabiltzeak emaitzetan eragina izan baitezake(Durán,       Arboleya eta Arboleya, 2002).     * Larruazalaren antisepsia ongi egitea ezinbestekoa da larruazaleko       mikroorganismoekin lagina ez kutsatzeko. Antiseptikoa ziztatze-gunean eta       inguruko larruazalean eman behar da 10 cm-ko zirkulua osatuz eta espiral       erako mugimenduak eginez. Antiseptikoa emandako gunea hatzekin ez da       ukitu behar. Erabili beharreko antiseptikoari buruz ez dago erabateko       adostasunik; protokolo batzuk diotenez, lehendabizi alkohola eman behar       da 60 segundoan eta lehortzen utzi behar da; gero pobidona iodatua ematen       da eta berriro lehortzen uzten da(Ernst, 1999). Gogoratu,Bactecsistema       erabili behar bada alkohola erabil daitekeela baina iodoa ez.     * Eskularru esterilak jantzi, eta oihal esterila (zuloduna) ziztatu       beharreko gunean ipini. Esku batekin larruazala tiratzen den bitartean,       beste eskuarekin zainean ziztatu 30º inguruko angelua osatuz. Xiringa eta       orratzarekin ziztatzen bada, pertsona helduetan 10 ml atera eta       hemokultibo-flasko bakoitzean 5 ml sartu. Odola zuzenean hemokultibo-       flaskoetan sartzen duten sistemekin, xiringa eta orratzarekin baino       gutxiago manipulatzen da materiala; asepsia mantentzea errazagoa izaten       da, eta erizaina ziztatzeko arriskua txikiagoa izaten da (ikus5.2.       irudia). Hemokultiboaren flasko anaerobioan ez da airerik sartu behar;       horregatik lehendabizi flasko aerobioa betetzen da eta gero anaerobioa.       Hala ere, xiringa eta orratzarekin atera bada odola, arreta berezia jarri       beharko da aire-burbuilak flasko anaerobioan ez sartzeko. Odola       hemokultibo-flaskoetan sartu denean, flaskoei poliki buelta osoa eman.       Gogoratu, ospitale batzuetan, pertsona helduetan 20 ml odol ateratzea       aholkatzen dutela (10 ml flasko bakoitzean sartzeko).     * Odola ateratakoan hertsagarria kendu, orratza atera eta gazekin       konpresioa egin ziztatze-gunean (5-10 minutuan).     * Laginak ongi identifikatu behar dira pertsonaren datuekin (izena,       abizenak, ohea, historia zenbakia….) eta lagina jasotako eguna eta ordua       ere idatzi behar dira.     * Hemokultiboak berehala eraman behar dira laborategira; eta hori ezinezkoa       bada, 35ºC-37ºC tartean mantendu behar dira (hozkailuan ez).     * Hemokultiboak, gehienetan, 5 egunetako inkubazioaldia izaten dute.       Denbora tarte horretan, laborategian behaketa egiten dute       mikroorganismoen hazkundea dagoen jakiteko.  5.1.3. Arteriatik odola ateratzea. Gasometria Gasometria egiteko arteriatik odola ateratzen da etahelburuaodoleko gasak analizatzea izaten da, aireztapenaren eraginkortasuna egiaztatzeko.  Kontuan izatekoak     * Gasometriabasalaegin behar bada, pertsonak oxigenorik gabe egon behar du       arterian ziztatu baino 20 minutu lehenagotik.     * Gasometria oxigenoa kendu gabe egin behar bada, bolante-agirian pertsonak       jasotzen duen O2kontzentrazioa idatzi beharko da (%21, %35, %50,…).     * Gasometriaren ondorioz konplikazioen arriskua gutxitzeko oso       garrantzitsua da: ziztatutako guneankonpresio_zuzenaegitea behar den       denboran; arterian erradialean ziztatu aurretikAllen_probaegitea; eta       koagulazioa erasana duten pertsonetan gasometria behar beharrezkoa den       kasuetan bakarrik egitea.     * Lagina jaso eta berehala laborategira eraman behar da. Bibliografiaren       arabera, odola jasotzen denetik analisia egin arte gehienez 30 minutu       pasa daitezke odola 0ºC-tan edukita. Gasometriaren lagina ez bada hotzean       edukitzen 5 minutuan PO2-a asko alda daiteke(Mesa, 2001). Gasometriak       egiteko hobe da beirazko xiringak erabiltzea plastikozkoak baino       (plastikoko xiringatik gasak errazago pasatzen baitira). Ikerketa baten       arabera, gasometria plastikozko xiringekin jasotzen bada hobe da giroko       tenperaturan edukitzea hoztea baino (hoztuz gero, emaitzak gehiago       aldatzen baitira(Guevara, 2002). Ikerketa gehiago egin beharko dira gai       honen inguruan, erizain guztiek garbi izateko zer neurri hartu behar       ditugun gasometriaren lagina egoera onean edukitzeko eta emaitzak       errealak izateko.     * Gasometriaren balore normalak hauek dira; PO2: 80-100 mmHg; PCO2: 35-40       mmHg; pH: 7.35-7.45; Bikarbonatoa: 22-26 mEq/l.  Materiala     * Erretiluan: eskularruak (hobe esterilak), gaza esterilak, antiseptikoa,       apositu esterila edo esparatrapua,gasometrietarako xiringa berezia       (barruko hormetan heparina duena).Eskumuturra luzatuta arteria hobeto       haztatzen denez, eskumuturra luzatuta edukitzeko tresna berezia jar       daiteke, edo bestela, bilduta dagoen benda bat.  Teknika     * Erizainak eskuak garbituko ditu prozedura egin aurretik eta ondoren.       Prozeduran zehar eskularruak erabiliko ditu.     * Pertsonari egin beharreko prozedura garbi azaldu. Arterian ziztatzea       zainean ziztatzea baino mingarriagoa izaten da. Ikerketa baten arabera,       arterian ziztatu baino 90 minutu lehenagolidokainaetaprilokainaduen       pomada anestesiko bat emanez gero, mina gutxiago sentitzen da(Guevara eta       Conde, 2001).     * Ziztatu beharreko gunea aukeratu haztapenaz;arteria_erradiala,_brakiala_       (humerala)_edo_femorala. Gehienetan arteria erradiala ziztatzen da;       brakiala eta femorala arteria erradiala ezin denean ziztatu erabiltzen       dira (adibidez, pultsu erradiala haztatzea zaila denean).Arteria       haztatzeko2. eta 3. hatzak erabiltzen dira; hatz lodiarekin haztatuz       gero, norberaren pultsua eta pertsonarena nahastu baitaitezke.     * Arteria erradiala ziztatu aurretikAllenproba egin behar da, arteria       kubitaletik eskura odola ongi pasatzen dela egiaztatzeko(ikus 5.3       irudia). Horrela, arteria erradiala ziztatzearen ondorioz konplikaziorik       sortuko balitz, arteria kubitaletik barrena pasako litzateke odola       eskuraino.Allenproba honela egiten da: pertsonari eskua indarrez ixteko       esaten zaio; erizainak hatzekin arteria erradiala eta kubitalean presioa       egiten du; pertsonari eskua irekitzeko esaten zaio eta erizainak eskua       zurbil dagoen behatzen du; erizainak arteria kubitalaren gainean dituen       hatzak kenduko ditu (erradialean presioa egiten jarraitzen duen       bitartean); eta, esku-ahurrak eta behatzak gorritzeko (odola iritsi den       seinalea da) zenbat denbora behar den behatzen du. Esku-ahurra gorritzeko       10 segundo baino gehiago behar badira, beste eskuko arteriak balioetsi       beharko dira. Ikerketa batean aztertu ziren pertsonen %10,3 arteria       kubitalean zirkulazio txarra zuten esku batean; eta, %3,15 bi eskuetan       (Estanga, Labaka, Ortiz de Elguea, Caceres, Garay eta Larrañaga, 2002).     * Eskularruak jantzi eta ziztatu beharreko gunea desinfektatu. Ziztatu       beharreko gunea ez da esterila ez den ezerekin ukitu behar; hoberena       eskularru esterilak erabiltzea da.     * Gasometrietako xiringa eta orratza (22G) hartu eta pultsua haztatzen den       gunean poliki sartu. Arteria erradialean ziztatzen bada, orratza 45º-ko       angelua osatuz sartzen da, alaka gorantz duela. Arteria brakialean       ziztatzen bada, orratza 60º-tako angelua osatuz sartzen da, alaka gorantz       duela. Arteriala femorala ziztatzen bada, gihar-barneko orratza (21G)       erabiltzen da eta 90º-ko angelua osatuz sartzen da.Ikus 5.4., 5.5., 5.6.,       5.7. eta 5.8. irudiak.     * Arteriako odola bakarrik ateratzen da, xiringarekin ez da xurgatu behar.       Gasometria baterako 2 ml odol jasotzea nahikoa izaten da. Odola atera       ondoren xiringan burbuilak badaude, atera egin behar dira (kolpe txiki       batzuk emanez). Ondoren, gomazko tapoian orratza sartu (ziztatzea       ekiditeko), orratza xiringatik kendu, eta xiringaren konoan tapoia jarri.     * Odola atera ondoren, konpresio zuzena egin behar da ziztatutako gunean:       arteria erradiala ziztatu bada, 5 minutuan; arteria brakiala ziztatu       bada, 7 minutuan; eta, arteria femorala ziztatu bada, 10 minutuan.     * Konpresioa egin ondoren arteriako zirkulazioa ongi dagoela egiaztatuko da       pultsua haztatuz eta gunearen behaketa eginez, eta apositu bat jarriko da       ziztatze-gunean.     * Odol-lagina ondo identifikatuta bidali behar da laborategira: pertsonaren       identifikazioa, oxigeno kontzentrazioa...).     * Arteria ziztatu ondoren ez bada odol-lagina lortzen, prozedura berriro       hasi beharko da material esterilarekin. Gune berean bi aldiz baino       gehiagotan ez da ziztatu behar.     * Laginaren emaitzak errealak izateko, garrantzitsua izango da: lagina       tenperatura egokian edukitzea eta lehenbailehen laborategira bidaltzea;       xiringan aire-burbuilarik ez egotea; eta, xiringan gehiegizko heparina       kopururik ez egotea.     1. GERNU-LAGINA JASOTZEA Gernu-lagina helburu ezberdinak (glukosuria, urokultiboa…) lortzeko jaso daiteke. Pertsonaren osasun-egoeraren arabera, gernu-lagina era ezberdinean jasoko da. Pertsonaren autonomia maila sustatu behar denez, pertsonak ahal badu, berak jasoko du lagina. Horretarako, erizainak pertsonari osasun-heziketa egokia ematea ezinbestekoa izango da. Laginak ez badira ongi jasotzen, emaitzak errealak ez izatea gerta daiteke, eta horren ondorioz tratamendu okerra jartzea. Pertsonak maskuriko zunda jarria badu, zundatik jasoko dugu gernu- lagina, asepsia-arauak zorrotz jarraituz betiere.  5.3._GERNU-LAGINA_JASOTZEA  5.3.1. GLUKOSURIA ETA ZETONURIA Glukosuria eta zetonuriarenhelburu nagusiagernuan dagoen glukosa eta zetona maila jakitea da. Datu horiekin, odoleko glukosa maila zeharka balioetsi daiteke, gantzen (zetona) metabolismoa kontrola daiteke, eta zetoazidosi diabetikoa antzeman daiteke.  Kontuan izatekoak     * Glukosuria eta zetonuria egiteko erabiltzen den materiala (tira       erreaktiboak) egoera onean egon behar du (iraungitze data eta kolore       egokia duela egiaztatu behar da).     * Pertsonaren osasun-egoeraren arabera, emaitzak fidagarriak ez izatea       gerta daiteke. Adibidez, gernu-infekzioa dagoenean, giltzurrunetako       patologian dagoenean, eta haurdunaldian glukosuriaren (glukosa gernuan)       emaitzak eta gluzemiarenak (glukosa odolean) zerikusirik ez izatea gerta       daiteke.     * Kaloriatan urria den dieta hartzen duen pertsonak edo karbohidrato gutxi       irensten duenak zetonuria positiboak izaten ditu.     * Pertsonak hartzen dituen sendagaiek eragina izan dezakete glukosurian       (aspirina eta C bitamina hartuz gero, glukosuria positiboa ager daiteke).     * Glukosuria eta zetonuria egiteko maiztasuna zehaztu behar da, eta       emaitzen arabera zer egin behar den jakin behar da.     * Maskurian luzaroan egon den gernua ez da egokia glukosuria eta zetonuria       egiteko (emaitzak errealak ez bailirateke izango).     * Glukosuria eta zetonuria egiteko erabiltzen diren tira erreaktiboekin       proteinuriaren eta hematuriaren proba ere egin daiteke.  Materiala     * Erretiluan: eskularru garbiak, txizontzia, tira erreaktiboak dituen       ontzia,eta segundodun ordularia.     * Pertsonak maskuriko zunda badu, aurreko materialaz gain: gaza esterilak       eta antiseptikoa (adibidez, pobidona iodatua), xiringa (10 ml), orratza       mehea (23G-25G), eta plastikozko pintza (Kocher).  Teknika     * Erizainak eskuak garbituko ditu prozedura egin aurretik eta ondoren.       Prozeduran zehar eskularru garbiak jantziko ditu.     * Pertsonari egin beharreko prozedura garbi azaldu behar zaio, eta bere       autonomia mailaren arabera, laguntza eskaini. Intimitatea zaindu.     * Pertsonari esan maskuria ondo husteko, eta ura edateko eragozpenik ez       badu, ura edan dezala. Ondoren, hamabost minutura edo ordu-erdira gernua       txizontzian jasotzeko esan.     * Txizontzian tira erreaktiboa sartu eta behar diren segundoak itxaron       ondoren emaitza irakurri (argibideetan agertzen da zenbat denbora       itxaron). Emaitzamg/dledo gurutze eran(+ ; ++...)agertzen da.     * Pertsonak maskuriko zunda badu, gernu-lagina ez da jasoko poltsatik.       Zunda ordu erdi batean itxiko da plastikozko pintzarekin (ikus 5.9.       irudia). Zundaren sistemak latexko gune bat prestatuta izaten du       orratzarekin ziztatzeko. Gune hori ziztatu aurretik desinfektatu egin       behar da, eta orratza sartuko da 30-45º-ko angelua osatuz; segidan,       xiringarekin gernua xurgatzeko. Zunda poltsari lotuta egoten da       gehienetan; beharrezkoa denean bakarrik askatzen da. Zunda poltsatik       askatu behar bada, zunda eta poltsa elkartzen diren guneak esterilak       bezala maneiatuko dira. Gernu-lagina jaso ondoren zunda irekita utzi       behar da (pintza gabe).     * Bota beharreko materiala behar den lekura botako da eta jaso beharrekoa       (tira erreaktiboen ontzia, txizontzia...) behar den lekuan jasoko dira.       Glukosuriaren eta zetonuriaren emaitzak, gehienetan, grafiko-orriaren       beheko aldean idazten dira.  5.3.2. SEDIMENTOA ETA UROKULTIBOA Sedimentoa eta urokultiboarenhelburuadiagnostikoa egitea edota tratamendua jartzea izaten da. Kontuan izatekoak     * Gernu-kanporaketa kontrolatzen ez duten umeei gernua jaso behar zaienean,       genital gunean eransten den plastikozko poltsa bat jartzen zaie.     * Hilekoa duten emakumezkoetan, emaitzak errealak ez izatea gerta daiteke.       Gernuan baginatik etorritako hematiak ez agertzeko, gernu-lagina jaso       aurretik, baginan tanpoia jartzea komeni da eta tanpoia jarri aurretik       eta ondoren gunearen higienea egitea(Ortiz de Elguea, Labaka, Estanga,       Cáceres, Gallastegui, Irrisarri eta Ortega, 2003).     * Pertsonak gernua kanporatzeko zailtasuna badu edo gernu-inkontinentea       bada, gernua jasotzeko zunda bat jarri behar izaten zaio12.8.       ataleanagertzen den bezala.     * Pertsonak hartzen dituen sendagaiak (adibidez, antibiotikoak) emaitzetan       eragina izan dezakete.     * Pertsonak maskuriko zunda iraunkorra badu, lagina jaso aurretik 30-60       minutuan maskuriko zunda itxita edukiko da.  Materiala     * Erretiluan: eskularru garbiak, gernua jasotzeko ontzi esterilak       (anaklinak).     * Pertsonak maskuriko zunda badu, aurreko materialaz gain: plastikozko       pintza (Kocher). Gernua latexko gunea ziztatuz lortzeko: xiringa (20 ml),       orratza fina (23G-25G), gaza esterilak eta antiseptikoa (adib., pobidona       iodatua).  Teknika     * Erizainak eskuak garbituko ditu prozedura egin aurretik eta ondoren.       Prozeduran zehar eskularru garbiak jantziko ditu.     * Pertsonari egin beharreko prozedura garbi azaldu, eta bere autonomia       mailaren arabera, laguntza eskaini. Intimitatea zaindu.     * Gernua jasotzeko ontzi esterilari tapa kendu eta tapa goraka utzi       (kutsatu ez dadin). Ontziaren barruko aldea eta taparen barruko aldea       gernuak bakarrik uki ditzake.     * Pertsonak maskuriko zunda badu, poltsako gernua ez da jasoko. Zunda ordu       erdi batean itxi plastikozko pintzarekin; ziztatzeko prestatuta dagoen       gunea desinfektatu; orratzarekin ziztatu; eta, xiringarekin gernua jaso.       Zunda poltsari lotuta egon behar du; beharrezkoa denean bakarrik askatuko       da. Kasu horretan, zunda eta poltsa elkartzen diren guneak esterilak       bezala maneiatu behar dira. Gernu-lagina jaso ondoren zunda irekita utzi       behar da (pintza gabe).     * Pertsonak zundarik ez badu, lehendabizi genital gunearen higienea egin       beharko da3.2.2.5. ataleanesan dugun bezala.     * Genital gunea garbitu ondoren eta gernua kanporatu aurretik,       emakumezkoetan baginako ezpainak banandu behar dira(ikus 5.10. eta 5.11.       irudiak); gizonezkoetan, berriz, prepuzioa atzeratu behar da.     * Gernua kanporatzean, lehenengo zorrotada ez da jaso behar, uretrako eta       gernu-meatuko bakteriak bertan egon baitaitezke. Ondorengo zorrotada       ontzi esteriletan zuzenean jaso. Ontzi horiek kanpoko aldetik gernuarekin       zikintzea ekidin behar da, eta laborategira ondo identifikatuta bidali       behar dira. Laborategira ordubete baino lehenago eraman behar da gernu-       lagina; bestela, hozkailuan gorde behar da.  5.3.3. HOGEITA LAU (24) ORDUTAKO GERNUA JASOTZEA Hogeita lau ordutako gernua bi helburu lortzeko jaso daiteke: kanporatutako gernu-bolumena jakiteko edota diagnostikorako baliagarria izan daitezkeen analisiak egiteko (hormonak, proteinak eta elektrolitoak bezalako gaiak analizatuz).  Materiala     * Gernua jasotzeko ontzi esteril handiak (anaklinhandiak), txizontzia, eta       eskularru garbiak.  Teknika     * Erizainak eskuak garbituko ditu prozedura egin aurretik eta ondoren.       Prozeduran zehar eskularru garbiak jantziko ditu.     * Pertsonari egin beharreko prozedura garbi azaldu, eta bere autonomia       mailaren arabera, laguntza eskaini. Intimitatea zaindu.     * Gernua jasotzeko ordutegia hau izaten da: goizeko lehen ordutik hurrengo       eguneko ordu berdina arte. Adibidez, 9:00etatik 9:00etara jaso behar       bada: 9:00etan txiza egiteko esaten zaio eta gernu hori ez da jasotzen;       hortik aurrerako gernu kanporaketa guztiak jasotzen dira hurrengo eguneko       9:00ak bitartean; ordu horretan txiza egiteko esaten zaio eta gernu hori       ere jasotzen da.     * Gernu-bolumena neurtzen da. Gernua duten ontziak laborategira bidali       aurretik laginak ondo identifikatu behar dira; pertsonaren identifikazioa       jartzeaz gain, gernu jasotzea noiz hasi den eta noiz bukatu den ere       idatzi behar da .  5.4._GOROZKIAK_JASOTZEA._KOPROKULTIBOA Gorozkiak jasotzen direnean eta analizatzen direnean koprokultiboa egin dela esaten da.  Kontuan izatekoak     * Pertsonak hemorroideak baditu, gorozkiak kanporatzerakoan hemorroidetako       odolarekin nahas daitezke eta emaitzak errealak ez izatea gerta daiteke.     * Pertsonak hartzen dituen sendagaiak eta dietak gorozkietan eragina izan       dezakete.  Materiala     * Erretiluan: eskularru garbiak, depresore esterilak, gorozkiak jasotzeko       ohe-ontzia, gorozkiak jasotzeko ontzi esterila (anaklina).  Teknika     * Erizainak eskuak garbituko ditu prozedura egin aurretik eta ondoren.       Prozeduran zehar eskularru garbiak jantziko ditu.     * Pertsonari egin beharreko prozedura garbi azaldu behar zaio, eta bere       autonomia mailaren arabera, laguntza eskaini. Intimitatea zaindu.       Gorozkiak kanporatu aurretik, pertsonak txiza egin behar du (bestela,       gorozkietan batera kanporatu baitaiteke).     * Pertsonaren gorputz-jarrera: eserita edo etzanda, gorozkiak jasotzeko       ontzi garbia (bazinila) uzkiaren azpian duela. Gorozkiak ontzi garbitik       ontzi esterilera pasa behar dira 2 depresore esterilak erabiliz.       Gorozkiak likidoak badira, gehienetan, nahikoa izaten da 15-30 ml       jasotzea. Gorozkiak solidoak badira, nahikoa izaten da 2,5 cm jasotzea.     * Ontzia ondo identifikatu eta laborategira bidali ordubete baino lehenago;       bitartean, giroko tenperaturan eduki emaitzak ez aldatzeko (hozkailuan       ez).     * Gorozkiak jaso ondoren, pertsonak garbi eta eroso sentitu behar du;       horretarako behar duen laguntza eskaini behar zaio.  5.5._KARKAXAREN_LAGINA_JASOTZEA Karkaxen laginak zitologia egiteko edo mikroorganismo patogenoak dauden egiaztatzeko jasotzen dira (adibidez, azido-alkohol erresistenteak diren baziloak isolatzeko). Kontuan izatekoak     * Karkaxa-laginarekin lortu nahi den helburuaren arabera, jaso beharreko       lagin kopurua aldatu egiten da (baziloskopia etaLowesteinkultiborako hiru       egun jarraian hartzen da lagina).     * Pertsonaren osasun-egoeraren eta autonomia-mailaren arabera, lagina       eztula eginez edo xurgatuz jasoko da. Arnas zailtasunak dituzten       pertsonetan eztula sarritan eragiteak, arnasketa okertu dezake.       Trakeostomia duten pertsonetan, lagina xurgatuz lortzea aholkatzen da.       Bihotzeko asaldurak dituzten pertsonetan eta hestegorriko barizeak       dituztenetan arnasbideko jariakinen xurgapena ezin da egin.     * Antibiotikoekin hasi aurretik komeni da lagina jasotzea; horrela ez bada,       bolantean idatziko da hartzen ari den antibiotikoa eta azkeneko dosiaren       eguna eta ordua.     * Ahal bada, goizeko lehen orduko karkaxak jasotzen dira (gauean biriketan       jariakinak pilatzen baitira). Bezperan pertsonak likidoak hartu baditu,       karkaxak errazago kanporatuko ditu.     * Arnasbideko jariakinak eskasak edota lodiak direnean, lagina jasotzea       zaila gerta daiteke. Kasu horietan, jarrerazko drainadurarekin eta serum       fisiologikoarekin (37ºC-tan) egindako nebulizazioekin karkaxak       kanporatzea erraztu daiteke. Nebulizazioetarako serum fisiologikoa       erabili behar bada, %10 baino kontzentrazio baxuagoan erabili, eta       pertsonaren arnasketa okertzen bada, nebulizazioa eten egin beharko da.       (Castillo, 2000).  Karkaxaren_lagina_eztula_eraginez_jasotzen_denean Materiala     * Erretiluan: karkaxak jasotzeko ontzi esterila, eskularru garbiak,       paperezko mukizapiak.  Teknika     * Erizainak eskuak garbituko ditu prozedura egin aurretik eta ondoren.       Prozeduran zehar eskularru garbiak jantziko ditu. Pertsonari egin       beharreko prozedura garbi azaldu behar zaio. Lagina jaso aurretik       pertsonak ahoa urarekin garbitu behar du. Lagina jasotzeko       pertsonaFowleraltuan edo eserita egotea komeni da.     * Laginaren kutsadura ekiditeko, gosaldu aurretik jasotzea komeni da eta       ahoa urarekin garbitu ondoren. Pertsonari esan 3 edo 4 arnasketa sakonak       poliki egiteko; jariakinak mugitzeko eta eztula eragiteko helburuarekin.       Gero, arnasketa sakona hartzeko eta segidan eztula eraginez karkaxa ontzi       esterilean zuzenean jasotzeko. Nahikoa izaten da 2-10 ml-ko kopurua       jasotzea. Ontzi esterilaren eta taparen barruko aldea ez da ukitu behar       (lagina ez kutsatzeko esterilak egon behar dute), eta ontziaren kanpoko       aldea ez da kutsatu behar laginarekin.     * Pertsonari paperezko mukizapiak eman aho ingurua lehortzeko eta lagina       laborategira bidali ondo identifikatuta 2 ordu baino lehenago; bitartean,       giroko tenperaturan eduki(Parini, 2000).  Karkaxaren_lagina_xurgatuz_jasotzen_denean Materiala     * Erretiluan: karkaxak jasotzeko ontzi berezia (Luckens), xurgatze-zunda       esterila (12F-14F), eskularru esterilak, anestesia duen labaingarria       spray eran, eta mukizapiak. Karkaxak jasotzeko beste ontzi batzuk       (Mocstrap)xurgatze-zunda esterila ekipoan txertatuta edukitzen dute.     * Xurgatze-sistema (hutsontzia, silikonazko goma eta, zenbaitetan,       konexioa).  Teknika     * Erizainak eskuak garbituko ditu prozedura egin aurretik eta ondoren.       Prozeduran zehar eskularru garbiak jantziko ditu. Pertsonari egin       beharreko prozedura garbi azaldu behar zaio. Zunda sartu behar denean       pertsonak ahotik arnasa hartzea komeni da eta burua zertxobait atzeraka       botatzea.     * Pertsonaren gorputz-jarrera:Fowleraltuan.     * Xurgatze-sistema martxan jarri presioa erregulatuz.Luckensekipoaren       kasuan, xurgatze-zunda lagina jasotzeko ontzi esterilari lotu (estalkia       pixka bat irekita) eta ontziaren beste muturra xurgatze-       sistemari.Mocstrapekipoaren kasuan, xurgatze-sistemari lotu dagokion       muturretik (estalkia pixka bat irekita). Eskularru esterilak jantzi eta       xurgatze-zunda ukituko duen eskua esterila eduki(ikus 5.12. irudia).       Zundan anestesia duen spray labaingarria eman eta sudurretik edo       trakeostomiatik poliki sartu xurgatu gabe (zundaren zuloa zabalik duela),       eta segidan zuloa itxi lagina xurgatzeko (5-10 segundo inguru behar       izaten dira). Nahiko lagina (2-10 ml) jaso denean, zunda atera xurgatu       gabe (zundaren zuloa irekita).     * Prozedura errepikatu behar bada, 5-6 arnasketa egiteko denbora-tartea       gutxienez utzi pertsonari eta material esterila erabili.     * Pertsonaren arnasketa balioetsi. Laginaren ontzia behar bezala tapatuta       eta ondo identifikatuta laborategira bidali lehenbailehen.  5.6._EXUDATUAK_JASOTZEA Gorputzeko gune bateko (adibidez, zauria) exudatuaren lagina jasotzen denean, laborategira bidaltzen da diagnostikorako lagungarria izan daitekeen analisia egiteko.  Kontuan izatekoak     * Exudatua nondik jaso behar den jakin behar da, eta exudatua jaso aurretik       gunea garbitu behar den ala ez ere bai.     * Exudatua jaso beharreko gunea minberatuta badago, lagina poliki jasoko da       (presio gehiegi egin gabe).  Materiala     * Erretiluan: eskularru garbiak, hisopo esterila, gaza esterilak,       antiseptikoa, serum fisiologikoa eta apositu esterilak.  Teknika     * Erizainak eskuak garbituko ditu prozedura egin aurretik eta ondoren.       Prozeduran zehar eskularru garbiak jantziko ditu.     * Pertsonari egin beharreko prozedura garbi azaldu behar zaio. Pertsona       eroso sentitu behar du eta bere intimitatea zaindu behar da.     * Exudatua jaso beharreko gunea zauria bada, eskularruekin apositua kendu       eta zauriaren itxura behatu (gorritua, handitua, beroa eta minberatuta       egotea infekzioaren zeinuak dira).     * Eskularruak kendu eta beste eskularru garbiak jantzi. Hisopoa bere       ontzitik atera (barruko aldea ukitu gabe) eta hisopoaren turunda esterila       zauriaren gune sakonean sartu (exudatu gehiena bertan egoten baita).       Zauriaren gune sakonean turunda behin igurtzi (ondo bustita geratu behar       du). Hisopoa zauritik poliki atera eta bere ontzian sartu (ontziaren       kanpoko aldea kutsatu gabe).     * Exudatuaren lagina jaso ondoren zauriaren sendaketa esterila egin behar       da eta lagina laborategira ondo identifikatuta eta lehenbailehen bidali       behar da.  5.7._BESTELAKO_LAGINAK_JASOTZEA  5.7.1. KATETERRAREN LAGINA JASOTZEA Kateterra infekzioaren eragilea dela susmatzen denean, kateterraren muturraren lagin bat jasotzen da eta laborategira bidaltzen da.  Materiala     * Erretiluan: eskularru garbiak, gaza esterilak, antiseptikoa (alkohola       duen pobidona iodatua eta alkohola %70), lagina jasotzeko ontzi esterila,       guraize esterilak (edo bisturi esterila), apositua edo esparatrapua.  Teknika     * Erizainak eskuak garbituko ditu prozedura egin aurretik eta ondoren.       Prozeduran zehar eskularru garbiak jantziko ditu. Pertsonari egin       beharreko prozedura garbi azaldu behar zaio.     * Eskularruak jantzi eta kateterra larruazalean sartzen den gunean       antiseptikoa eman erditik kanpora (alkohola duen pobidona iodatua eman,       eta, lehortu ondoren, alkohola eman eta lehortzen utzi).     * Ontzi esterilaren tapa askatu eta goraka utzi. Kateterra poliki atera eta       ziztatze-gunean konpresioa egin. Kateterrareren urruneko muturra moztu (6       cm inguru) guraize esterilekin eta zuzenean ontzi esterilean sartu. Ontzi       esterilari tapa ipini.     * Kateterra egondako gunean antiseptikoa eman eta apositua ipini.     * Jaso beharreko materiala behar den lekuan jaso eta botatzekoa behar den       lekura bota. Lagina ongi identifikatuta laborategira bidali. 5.7.2. HEMOKULT IZENEKO PROBA Hemokult izena duen proba, digestio hodiko lagin batean (gorozkia, goitika…) odola dagoen ala ez jakiteko egiten da.  Kontuan izatekoak     * Hemokult proba gorozkietan egin behar bada, zenbait sendagaik (burdina,       AAS…) emaitzetan eragina izan dezaketela jakin behar da.     * Emakumezkoa hilekoarekin dagoenean baginan tanpoia jartzea komenigarria       izaten da (emaitzak errealak izateko).  Materiala     * Erretiluan: eskularru garbiak, hemokult porta, erreaktiboa, lagina       jasotzeko espatula.  Teknika     * Erizainak eskuak garbituko ditu prozedura egin aurretik eta ondoren.       Prozeduran zehar eskularru garbiak jantziko ditu. Pertsonari egin       beharreko prozedura garbi azaldu behar zaio.     * Lagina ontzian jaso; goitika bada, palankana batean; gorozkiak badira,       bazinila batean.     * Portaren aurreko bi leihoak ireki eta espatularekin lagina bertan       zabaldu. Portaren aurreko leihoak itxi eta atzekoak ireki, bertan       erreaktiboaren 2-3 tanta botatzeko. Minutu erdi bat itxaron emaitza       jakiteko; urdin kolorea hartzen badu, odola dagoen seinalea da.  5.7.3. ERIZAINAK ETA SENDAGILEAK LAGINA JASOTZEA Zenbait lagina jasotzeko (adibidez, likido zefalorrakideoa, pleurakoa, perikardikoa, sinobiala) sendagileak ziztatzen du. Erizainak ziztatu aurretik material guztia prestatzen du, ziztatu beharreko gunea prestatzen du (antiseptikoa ematen du), eta sendagileari lagina jasotzeko behar duen materiala ematen dio. Lagina jasotzeko prozesu osoan pertsonaren beharrak balioesten ditu eta behar duen laguntza eskaintzen dio. Lagina jaso ondoren, erizainak laborategira bidaltzen du ongi identifikatuta.  Laginak jasotzea erizaintzaren funtzioetako bat da. Lagin batean egon daitezkeen mikroorganismoak isolatzeko eta emaitzen arabera, pertsonari tratamendu zuzena emateko beharrekoa izango da: laginak era egokian jasotzea, laborategira denbora gehiegi pasa gabe eta baldintza egokietan eramatea, eta laborategiko probak ongi egitea. Laginak jasotzearen prozesu osoan arreta berezia jarri beharko da asepsia-neurrietan:laginak_jasotzerakoan_ez_da_kutsatu behar_ezer_eta_inor.  5.8._BIBLIOGRAFIA_BEREZIA  Erabilitako bibliografia     * Agirre, J. (1999). Odol-analisiak deszifratu nahian.Elhuyar, 141,18-20.     * Bulnes Gómez, J., Almagro Martínez, J.M., Fernández Sarmiento, J.M. eta       Méndez Pérez, L. (2000). Revisión bibliográfica de la Gasometría.Hygia,       XIII(46),10-14.     * Castillo de la Rosa, E. (2000). Obtención de muestras de orina.Metas de       Enfermería, 23, 20-24.     * Castillo de la Rosa, E. (2000). Obtención de una muestras de esputo.Metas       de Enfermería, 23, 16-19.     * Castillo de la Rosa, E. (2002). Obtención de una muestra de sangre venosa       por punción.Metas de Enfermería, 41, 12-14.     * De Pedro, J.E., Llobera, J., Bennassar, M., Vera, B. eta Álvarez, J.       (2002). Eficacia de dos métodos de compresión en la aparición de       hematomas postextracciones sanguíneas. Enfermería Clínica, 12(1), 1-5.     * Durán Ruiz, F.J., Arboleya Martínez, A. eta Arboleya Martínez, I. (2002).       Extracción de sangre para Hemocultivos.Hygia, 51, 40-47.     * Ernst, Dennis J. (1999). Recogida de muestras de sangre.Nursing, 17(10),       42-44.     * Estanga Jaimerena, J., Labaka Arteaga, I., Ortiz de Elguea Díaz, F.J.,       Caceres Navajas, D., Garay Ibañez de Elejalde, E. eta Larrañaga Aramburu,       J. (2002). Utilidad de la prueba de Allen pregasometrica.Jalgi, udazkena,       6-11.     * Guevara Sanz, J.M, eta Conde Anguita, Á. (2001). Efectividad de crema       anestésica en punción arterial. Enfermería Científica, 228-229, 70-76.     * Guevara Sanz, J.M., Conde Anguita, Á. eta Requena Castillo, M.D. (2002).       Alteración en valores gasométricos por refrigeración de jeringas de       plástico.Rol de Enfermería, 25(1), 8-12.     * Lacasaña Bellmunt, P., Graner Aparisi, V., Ros Martínez, M., Luque Tur,       M.A., Carbonell Mayol, L. eta Molina Domínguez, E. (2000). Extracción de       muestras a través de catéter central para control de tiempo de       tromboplastina parcial en pacientes con perfusión de heparina       sódica.Enfermería Intensiva, 11(4), 155-160.     * Llamas Urrutia, C., Martí Jubillá, R., Baltasar Massip, E., Ares       Carceller, C., García Espinoso, R. eta Esteruelas Forcadas, G. (2002).       Optimizar el consumo de tiras reactivas en diabéticos Tipo 2.Rol de       Enfermería, 25(10), 656.     * Mesa Pérez, C.A. (2001). Muestras de gases sanguíneos y tiempos para       cuantificar valores exactos.Metas de Enfermería, 31, 41-43.     * Mosteiro Díaz, M.P., Francisco Vega, A., de Paredes Fernández, M.A.,       Álvarez García, R., García Martíne, M.J. eta Carro Fernández, N. (2000).       Orden de llenado de tubos en la obtención de muestras sanguíneas.       Procedimiento de enfermería.Enfermería Científica224-225, 49-51.     * Ortiz de Elguea Diaz, F.J., Labaka Arteaga, I., Estanga Jaimerena, J.,       Cáceres Navajas, D., Gallastegui Guericabeitia, P., Irrisarri Amigot, M.       eta Ortega Larrea, S. (2003). Estudio de falsa hematuria en mujeres       durante el periodo menstrual.Jalgi, 18(udaberria), 7-10.     * Parini, Sue M. (2000). Control de la infección. Cómo recoger       muestras.Nursing, 18(9), 48-49.     * 5 consejos para realizar punciones en los dedos (egilerik gabe).(1999,       azaroa).Nursing, 17(9), 27.  ***** Bibliografia erabilgarria *****     * Boixés Saña, D. eta Badia Mallorquí, M. (1998). Centros periféricos de       extracción: control pre-analítico.Rol de Enfermería,XXI(235), 13-16.     * Gómez Palomar, M.J. eta Gil Alonso, D. (1994). Estudio comparativo de dos       métodos para la recogida de muestras sanguíneas.Enfermería Clínica,4(3),       99-102.     * Martos Monereo, M.A. (2002).¿Son pertinentes tiempos de espera de una       hora entre extracción-análisis en muestras sanguíneas de       neonatos?.Enfermería Científica, 240-241, 16-24.     * Martos Monereo, M.A. (2000). Comportamiento de Glucocard Memory 2 con       muestras sanguíneas de lactantes de alto riesgo.Enfermería Científica,       224-225, 30-37.     * Pérez Ruiz, I.M. eta Muñoz París, M.J. (2002). Programa para la enseñanza       práctica de la extracción sanguínea con terapia de conducta.Enfermería       Científica, 238-239, 73-79.    23 

         7. Larruazalaren zainketak __________________________________________________________________________________________                           7._LARRUAZALAREN_ZAINKETAK  7.1._SARRERA 7.2._LARRUAZALAREN_ALDAKUNTZAK 7.3._KONTUSIOAK 7.3.1. KONTZEPTUA 7.3.2. KONTUSIOEN SAILKAPENA 7.4._ZAURIAK 7.4.1. KONTZEPTUA 7.4.2. ZAURIEN SAILKAPENA 7.4.2.1. Zaurien sailkapena eragilearen arabera 7.4.2.2. Zaurien sailkapena infekzio graduaren arabera 7.4.3. ORBAINTZEA 7.4.3.1. Orbaintze-prozesua 7.4.3.2. Orbaintzean eragina duten faktoreak 7.4.3.3. Orbaintze motak 7.4.3.4. Orbaintze-prozesuan ager daitezkeen konplikazio-zeinuak eta sintomak 7.4.4. SENDAKETAK 7.4.4.1. Sendaketen kontzeptua eta helburuak 7.4.4.2. Sendaketa-gela eta sendaketa-orga 7.4.4.3. Sendaketak egin aurretik kontuan izan beharrekoak 7.4.4.4. Sendaketak egitea **** 7.4.4.5. Antiseptiko, pomada eta apositu motak **** 7.4.4.6. Tetanosaren aurkako profilaxia 7.4.4.7. Zaurian puntuak ematea 7.4.4.8. Zauriaren puntuak eta grapak kentzea 7.5._BENDAJEAK 7.5.1. KONTZEPTUA ETA HELBURUAK 7.5.2. BENDAJEA JARTZEKO MATERIALA **** 7.5.3. BENDAJEA JARTZEKO ERAK **** 7.5.4. BENDA JARTZEA 7.5.5. BENDA JARRI ONDOREN EGIN BEHARREKO BALIOESPENA 7.5.6. BENDA KENTZEA 7.6._ERREDURAK 7.6.1. KONTZEPTUA 7.6.2. ERREDURAREN LARRITASUNEAN ERAGINA DUTEN FAKTOREAK 7.6.2.1. Erreduren sakonera 7.6.2.2. Erreduraren azalera 7.6.2.3. Pertsonaren adina 7.6.2.4. Aurreko osasun-asaldurak 7.6.2.5. Erredura izandako gunearen ezaugarriak 7.6.3. ERREDUREK ERAGIN DITZAKEEN ALDAKUNTZAK 7.6.3.1. Aldakuntza hidroelektrikoak 7.6.3.2. Aldakuntzak zirkulazioan 7.6.3.3. Aldakuntzak arnasketan 7.6.3.4. Aldakuntzak gorputz-tenperaturan 7.6.4. LARRIALDI-EGOERAKO ZAINKETAK 7.6.5. ERIZAINTZA-PROZESUA 7.6.5.1. Erizaintza-balioespena 7.6.5.2. Erizaintza-diagnostikoak, helburuak eta erizaintza-jarduerak 7.6.5. ERREDURAREN TRATAMENDU LOKALA 7.6.5.1. Kontuan izan beharrekoak 7.6.5.2. Sendaketak lehen graduko erreduretan 7.6.5.3. Sendaketak bigarren graduko erreduretan 7.6.5.4. Sendaketak hirugarren graduko erreduretan 7.7._PRESIO-ULTZERAK 7.7.1. KONTZEPTUA 7.7.2. PRESIO-ULTZEREN SORBURUA 7.7.2.1. Presioa 7.7.2.1. Igurzketa 7.7.2.1. Zizailadura-indarrak 7.7.3. PRESIO-ULTZERAK AGERTZEKO ARRISKUA DUTEN GUNEAK 7.7.4. PRESIO-ULTZEREN ERAGILEAK 7.7.4.1. Pertsonaren egoera orokorra 7.7.4.2. Larruazalaren egoera 7.7.4.3. Inguruko laguntza 7.7.5. ERIZAINTZA-BALIOESPENA 7.7.6. ERIZAINTZA-DIAGNOSTIKOAK, HELBURUAK ETA ERIZAINTZA-JARDUERAK 7.7.6.1. Lehen adibidea 7.7.6.2. Bigarren adibidea 7.7.6.3. Presio-ultzeraren sendaketak 7.7.7. ERIZAINTZA-EBALUAZIOA 7.7.8. AZKENIK, PERTSONAREN ZAINKETA INTEGRALAREN GARRANTZIA 7.7.8._BIBLIOGRAFIA_BEREZIA                              7._LARRUAZALAREN_ZAINKETAK  7.1._SARRERA Azalera gehien hartzen duen gorputzaren osagaia larruazala da; pertsona heldu baten larruazalak 1,6-1,9 m2 inguruko azalera hartzen du. Larruazala babes-hesi garrantzitsua da gure gorputzarentzat. Larruazalak bi geruza nagusi ditu: epidermisa larruazalaren kanpoaldeko geruza da; dermisa, berriz, barrualdeko geruza. Epidermisak bost geruza ditu: epidermisaren azalean kornea-geruzadago; epidermisaren sakonean, berriz, ernal-geruza. Kornea-geruzak gorputzean likidoak sartzea eta irtetea eragozten du; babes-hesi garrantzitsua da mikroorganismoen aurrean. Ernal-geruzak zelula epiteliar berriak etengabe sortzen ditu; zelula horiek azaleko geruzak berritzen dituzte. Dermisa epidermisa baino askoz lodiagoa da. Dermisak larruazala elikatzen du eta elastikotasuna eta indarra ematen dio. Dermisean bilgor-guruinak, izerdi- guruinak, ile-folikuluak, nerbioak eta odol-hodiak daude. Gainera, milioika nerbio-hartzaile daude dermisean; garunera minaren sentsazioa, presioarena, ukimenarena eta tenperaturaren sentsazioak transmititzen dituztenak. Meissnerkorpuskuluak ukimenaren sentsazioa jasotzen du; Pacini korpuskuluak, berriz, presioarena. Dermisaren azpian dagoen ehunari larruazalpea esaten zaio. Larruazalpean nerbio-enborrak daude eta odol-hodiak lodiagoak dira. Gorputzaren gune gehienetan larruazalak 1-3 mm-ko lodiera du. Oin-azpietan eta esku-ahurretan lodiagoa izaten da larruazala, 4-5 mm-koa. Gai honetan, larruazalean ager daitezken hainbat aldakuntza landuko ditugu, eta aldakuntza horiek dituzten pertsonei eskaini beharreko erizaintza-zainketak azalduko dugu.   7.2._LARRUAZALAREN_ALDAKUNTZAK Pertsona osasuntsu egoteko oso garrantzitsua da larruazala egoera onean egotea. Larruazalak pertsona infekzioetatik babesten du, deshidratazioa eragozten du, sentsazioak transmititzen ditu eta gorputz-tenperaturaren orekan parte hartzen du. Larruazalean gertatzen diren aldakuntza asko traumatismoek eragindakoak izaten dira. Larruazaleko traumatismoek kontusioak eta zauriak eragiten dituzte. Hala ere, traumatismoez gain, hainbat gaixotasunek ere eragin ditzakete aldakuntzak larruazalean. Larruazaleko aldakuntza aldatuz joatea ere gerta daiteke; adibidez, barizelarekin dagoen pertsonaren larruazalean lehendabizi makulak agertzen dira; gero, papulak; ondoren, besikulak; eta, azkenean, zarakarrak. Hori guztia 7 eguneko tartean. Larruazalean aldakuntza gertatzean, lesioaren_ezaugarriak_aztertu_behar_dira: gorputzaren zati batean kokatuta dagoen edo gorputz osoan zabalduta dagoen; lesioaren tamaina eta kolorea; larruazala altxatzen duen; lesioaren sendotasuna (gogorra, biguna, azpian likidoa duen); eta, ertzen egoera (erregularra, irregularra). Kontusioak eta zauriak landu aurretik, larruazalean aurkitu ditzakegun hainbat aldakuntza ikusiko ditugu:     * Atrofia: larruazala mehetuta eta distiratsua dago; gardena ematen du.       Arterietako gutxiegitasunak larruazalean atrofia eragin dezake.     * Makula: larruazalaren kolore normalaren aldakuntza da, lesioa planoa da       eta cm bat baino txikiagoa (peka, esaterako).     * Eritema:larruazalaren edo mukosaren gorritasuna da, azaleko kapilarren       baso-zabalketaren ondorioz sortutakoa. Adibidez, eguzkiak larruazala       gehiegi berotzen duenean baso-zabalketa eta gorritasuna eragiten du.       Eritema larruazalaren kolore gorrixka dela esan dugu, baina hainbat       arrazoirengatik larruazalak beste kolore batzuk ere har ditzake (7.1.       taulan ikus ditzakezu larruazalaren kolore-aldakuntzak, eragileak eta       balioespena egiteko guneak).     * Telangiektasiak: larruazalaren azalean dauden kapilarretan baso-zabalketa       iraunkorra gertatzen denean sortzen dira telangiektasiak. Adibidez,       lepoan edo aurpegian agertzen diren gorri-uneak, izarren edo adarren       itxura hartzen dutenak.     * Papula:larruazala altxatzen duen lesioa da, solidoa eta txikia (cm bat       baino txikiagoa). Adibidez, elgorrian nahiz barizelan agertzen diren       pikorrak.     * Noduloa: larruazala altxatzen duen masa solidoa, 1-2 cm-ko diametroa       duena. Papula baino sakonagoa da dermisean. Adibidez, orinak edo       garatxoak.     * Tumorea: larruazala altxatzen duen masa solidoa, larruazalpera ere iritsi       daitekeena eta 2 cm baino gehiagoko diametroa duena. Adibidez,       epitelioma.     * Kistea: larruazalean edo larruazalpean aurkitzen den zaku itxia, barruan       gai likidoa edo erdi-solidoa duena. Adibidez, kiste sebazeoa.     * Plaka: larruazala altxatzen duen lesio laua da, azalean geratzen dena eta       gorputzeko edozein ataletan ager daitekeena. Adibidez, psoriasi-plakak.  Dermiseko eta dermis azpiko odol-hodietatik odola_irteten_denean, larruazalean aldakuntza agertzen da:     * Petekiak:puntu batzuen itxura duten mantxa moreak edo gorrixkak dira,       dermis-azaleko odoljario txikien ondorioz sortutakoak. Zenbaitetan ez       zaie garrantzirik ematen; adibidez, goitika egiterakoan esfortzuaren       eraginez betazaletan irteten diren petekiak. Baina, odoleko zenbait       gaixotasunetan petekiak agertzen direla ere jakin behar da.     * Ekimosia:petekiak baino azalera handiagoa hartzen duen lesioa da. Odol-       hodien hauskortasunak edo traumatismo batek eragindakoa izan daiteke.       Ekimosiaren kolorea egunetik egunera aldatzen da, hemoglobina oxidatzen       delako: gorria eta morea izatetik, berdexka izatera pasatzen da; eta gero       horitu eta desagertu egiten da.     * Hematoma: odol-hodietatik irten den odola ehunen tartean pilatzen da;       ekimosian baino sakonago (dermis sakonean edo dermis azpian). Hematomak       larruazala altxa dezake. Hematomaren kolorea egunetik egunera aldatzen da       (ekimosiarena bezala).  Zenbaitetan, larruazalekoaldakuntzaren_azpian_likidoaegoten da:     * Besikulak: likidoa duten zakutxoak, cm bat baino txikiagoak. Adibidez,       olio tanta bero batek eragindakoa.     * Babak edo fliktenak:cm bat baino handiagoak diren likidozko zakutxoak.       Erredura askotan agertzen dira babak.     * Pustulak: zornez betetako zakutxoak, cm bat baino txikiagoak. Adibidez,       akneak eragindakoak.     * Haboia edo errontxa:larruazala altxatzen duen lesioa da, zelula-barneko       likidoaren irteerak eragindakoa. Gorputz osoan ager daiteke (urtikariak)       edo gune batean (osinen eraginez, zenbait intsekturen ziztadak eraginda).     * Edema: ehunetan likidoa pilatzen denean agertzen da. Zainetako itzuleran       arazoa dagoenean, beheko gorputz-adarretan likidoa pilatzen da eta edema       agertzen da. Odoleko proteina kopurua (albumina, esaterako) edo hematiak       gutxitzen direnean, odol-hodietan presio osmotikoa gutxitu egiten da eta       gune interstizialera pasatzen da ura, edema sortuz. Horrela uler daiteke       zergatik anemia larria duen pertsonak edo proteina urritasuna handia       duenak edema izan dezakeen. Edema duen pertsonaren larruazalean       hatzarekin presioa egin ondoren, hatza kentzerakoan geratzen den       sakonuneari fobeaderitzo. Fobeabalioesteko hobe izaten da hezurraren       gaineko larruazalean (maleoloaren edo tibiaren parean, esaterako) 5       segundoan presioa egitea; gero, hatza kendu, eta behatu sakonunerik       geratzen den ala ez. Fobearen (sakonunearen) gradua balioetsi egin behar       da. Adibidez: (1+):hanka ez dago handituta, sakonune txikia antzematen       da; (2+):sakonunea handixeagoa da, baina azkar desagertzen da; (3+):hanka       handituta dago eta sakonunea ez da berehala desagertzen; (4+) : hanka oso       handituta dago eta sakonunean luzaroan irauten du. Beheko gorputz-       adarretako edema gehitzen ari den ala ez jakiteko, orkatila zinta batekin       neur daiteke egunero eta neurketak balioetsi.  ***** Zenbaitetan, gorputzak kanporatu egiten du lesioa: *****     * Ezkata: larruazaleko zelulen esfoliazio lehorra da, kornea-geruza       ezkatatu egiten da. Ezkaten kolorea aldakorra izan daiteke (zurixkak,       beltzaranak…). Adibidez, psoriasi-egoeretan sortzen diren ezkatak.     * Zarakarra: jariakinen lehorketaren ondorioz sortzen da. Zarakarrek       larruazaleko etenak estaltzen dituzte (urradurak, ultzeretan besikulak       puskatzen direnean...). Jariakinaren ezaugarrien arabera, zarakarrak       hainbat kolore izan ditzake (odolarekin kolore gorri ilunekoa izaten da;       zenbait infekziotan kolore horia hartzen du…).     * Eskara: ehunetan nekrosia gertatzen denean agertzen den lesioa da. Muga       garbiak izaten ditu eta sakonera aldakorra (eragilea den prozesuaren       arabera). Adibidez, presio-ultzeretan agertzen direnak.  Larruazaleko lesio batzuetan etenda_agertzen_da_larruazala:     * Urradura: larruazala eten egiten da, baina epidermisa soilik dago       erasana. Adibidez, traumatismoen ondorioz edo besikulak puskatzeagatik       gerta daiteke.     * Fisura: larruazalean pitzadura agertzen da, lerro zuzen bat eginez       bezala. Zenbaitetan, larruazalaren pleguetan kokatzen da (izterrondoan,       gluteo erdian). Oso mingarria izaten da.     * Ultzera: larruazalaren sakonean ehunen galera dagoenean agertzen da.       Adibidez: presio-ultzerak eta ultzera baskularrak.  7.3._KONTUSIOAK   7.3.1. KONTZEPTUA Traumatismoek sortzen dituzten lesio itxiak dira kontusioak. Gai batek gorputza jotzen duenean eta larruazala ebaki gabe kaltea eragiten duenean, kontusioa gertatu dela esaten da. Kontusioetan zauririk ez egon arren, giharra, hezurra edo erraiak erasanak egon daitezke.   7.3.2. KONTUSIOEN SAILKAPENA     * Lehen graduko kontusioa: odol-hodi txikien haustura gertatzen da eta       odola epidermisean, dermisean eta larruazalpean zabaltzen da; ekimosia       agertuz. Mina eta gorritasuna agertzen dira. Kontusioaren gunean hotza       jartzea komenigarria izaten da; baso-uzkurketa eraginez ekimosia       txikiagoa izateko eta mina arintzeko. Izotza jartzen bada, zerbaitekin       bildu beharko da (oihal batekin, esaterako) larruazalean jarri aurretik.     * Bigarren graduko kontusioa: traumatismo gogorragoak eragindakoak izaten       dira; odol-hodi lodiagoak kaltetzen dira, odola indarrez irteten da eta       gune batean pilatzen da, hematoma sortuz. Hasieran biguna izaten da       hematoma, baina, denbora pasatu heinean, gogortu egiten da (odola       koagulatzen delako). Hematoma, gehienetan, birxurgatu egiten da; hematoma       handia denean, denbora gehiago beharko du birxurgatzeko. Hematoma oso       handia denean, ziztada eginez drainatu daiteke. Hematoma enkistatzen       bada, tamainaren arabera, erauzi egin behar izaten da. Hematomarekin       batera mina agertzen da. Hematoma sortzen ari den unean hotza jartzea       komenigarria izaten da, hematoma txikiagoa izateko eta mina arintzeko.       Kontusioa gertatu denetik 24 ordu pasatzen direnean, hematomaren gunean       beroa jartzea komenigarria izaten da, odola errazago birxurgatzeko.     * Hirugarren graduko kontusioa: kontusioa handia izaten da, larruazalpea       ere erasana egoten da. Hasiera batean larruazala “hondoratuta” bezala       agertzen da, baina osorik. Denbora pasa ahala, larruazala ilundu egiten       da eta nekrosia agertzen da. Gero, ultzera agertzen da. Kontusioaren eta       zauriaren tartean dago hirugarren graduko kontusioa. Gorputz barruan       beste lesiorik gertatu den balioetsi behar da traumatismo handietan:       haustura itxiak, kalteak erraietan, eta abar. Kontusioa buruan izan bada,       garunean lesiorik gertatu ez dela egiaztatzeko behaketa egin beharko da       kontusioa gertatu eta hurrengo orduetan. Hirugarren graduko kontusioak       zauri irekiak bezala zaindu behar dira  7.4. ZAURIAK  7.4.1. KONTZEPTUA Edozein arrazoiengatik larruazala eteten denean zauria dagoela esaten da. Kirurgian zauri kirurgikoa egiten da; traumatismoek zauriak eragin ditzakete; zirkulazioko arazoak dituzten pertsonek zauriak izateko arrisku gehiago dute (ultzera baskularrak); presioak odol-hodiak buxatzen dituenean zauriak ager daitezke (presio-ultzerak). Gehienetan, kanpotik barrurantz egiten du ekintza zauriaren eragileak; baina, batzuetan, barrutik kanporantz egitea gerta daiteke (hautsitako hezurrak zauria sortzen duenean, esaterako). Zaurietan zeinu_eta_sintoma hauek agertzen dira: odoljarioa, mina eta ertzen banantzea.     * Odoljarioa:6.10. atalean aztertu ditugu odoljarioen aurrean egin       beharreko zainketak.     * Mina: nerbio-amaierak kaltetzen direlako sortzen da mina. Minaren graduan       hainbat faktorek dute eragina: zauriaren kokagunea, agente sortzailearen       abiadura (bala zauriak minik gabekoak izan daitezke) eta pertsonaren       sentikortasuna (pertsona guztiek ez dute berdin sentitzen mina).     * Ertzen banantzea:zati bigunak uzkurtzen direlako gertatzen da ertzen       banantzea eta hainbat faktoreren mende dago: ertzen banantzea txikiagoa       izaten da gai zorrotzek eragindako zaurietan gai biribilek eragindakoetan       baino; eta, gihar-aponeurosia larruazalpetik gertu dagoenean (esku       azpian, oin azpian), ertzen banantzea txikia izaten da  Zaurietatik irteten den likidoaren ezaugarriak eta kopurua behatu behar dira. Zaurietatik hainbat eratako likidoa irten daiteke:     * Serosoa: urtsua eta argia izaten da. Likido serosoan odolaren gazura eta       zelula batzuk daude.     * Zorneduna: likatsua izaten da eta hainbat koloretakoa izan daiteke       (zuria, berdea….). Leukozitoak, hildako bakterioak eta bizirik dauden       bakterioak ditu zorneak.     * Odoltsua: likidoa gorri-distiratsua edo gorri-iluna izan daiteke. Likido       odoltsuak hematiak ditu.  7.4.2. ZAURIEN SAILKAPENA Zaurien hainbat sailkapen egin daitezke. Guk, atal honetan, zaurien bi sailkapen landuko ditugu: zauriaren eragilearen arabera egindako sailkapena eta zaurian infekzioa dagoen ala ez kontuan izanda egindakoa.  7.4.2.1. Zaurien sailkapena eragilearen arabera     * Urradura-zauriak:azaleko zauriak dira, traumatismo arinak edo       errepikatutakoak (igurzketak, esaterako) eragindakoak. Batzuetan,       kaltetutako gunean gai arraroak (harriak, lurra…) aurkitzen dira.     * Sastada-zauriak: muturra duten gai zorrotzak (orratzak, iltzeak, labanak)       eragindakoak izaten dira. Azalean ez dute ebaki handirik egiten, baina       sakoneko erraietan kalte handiak eragin ditzakete (barruko hemorragiak,       esaterako). Adibidez, labankadak.     * Ebakidura-zauriak: ebakitzen duten gai zorrotzak (bisturia, labanak,       beirak) eragindakoak izaten dira. Zauriak azalean zabalak izaten dira,       baino sakonera gutxi izaten dute; ebakidura kirurgikoetan izan ezik.       Ertzak garbiak eta erregularrak izaten dituzte. Adibidez, labanarekin       zauria luzetara egiten denean, baina sakonera gutxirekin.     * Zauri odolbildunak: gai biribilak edo kamutsak sortzen ditu. Ertzak ez       dira erregularrak izaten eta ehunetako nekrosia ager daiteke.     * Erauzten duen zauriak: larruazala zarrastatu egiten dute eta zauriaren       ertzak azpiko ehunetatik bananduta agertzen dira. Larruazala altxa       daiteke zauriaren ertz batetik helduta. Era horretako zauria buruko       larruazalean gertatzen denean, scalp izenarekin ezagutzen da.     * Hozkadak eragindako zauriak:larruazala zarrastatzen duten zauriak dira       eta sakonera handikoak izan daitezke; gorputz atal bat moztea gerta       daiteke (hatza, belarria...). Gizakiaren eta beste animalien hozkadak       eragindako zauriak infektatutako zauriak bezala zaintzen dira.     * Zauri pozoidunak:pozoiak edo toxikoak sartzen dira gorputzean. Adibidez:       erleen, liztorren eta sugeen ziztadaren ondorioz.     * Su-armak eragindako zauriak: jaurtigai handiek kalte handiak eragin       ditzakete ehunetan, zauria sortu aurretik lehertzen baitira. Kalibre       txikiko armak hainbat eratan egin dezake kaltea: azalean zauria eragin       dezake, baina gorputz-barrura sartu gabe; gorputzaren barrura sar daiteke       eta barruan gelditu; edo, gorputz-barruan sar daiteke, eta gero kanpora       irten beste leku batetik.  7.4.2.2. Zaurien sailkapena infekzio graduaren arabera     * Zauri garbiak: mikroorganismo patogenorik ez duten zauriak dira. Asepsia       egokiarekin egindako zauriak dira (zauri kirurgikoak) edo garbiketa       kirurgikoa egin ondoren josi diren zauriak.     * Kutsatutako zauriak: nahi gabe egindako edozein zauri kutsatuta dagoela       pentsatu behar da, hozkadak izan ezik (infektatutako zauritzat hartzen       baitira).     * Infektatutako zauriak: mikroorganismo patogenoak dituzte edo izateko       arrisku handia dute. Hozkadak eragindako zauriak infektatutako zauriak       bezala zaintzen dira. Garbitzat edo kutsatutzat hartutako zauriak       infektatutako zauriak izatera pasa daitezke gero. Zauri batkutsatutzat       edo infektatutzat jotzeko, kontuan izaten da: zer nolako zauri mota den       eta zauria gertatu denetik zauria garbitu arte pasatutako denbora. Zauria       gertatu denetik garbitzen den arte 6-8 ordu pasa baldin badira, zauria       infektatutzat jotzen da. 7.4.3. ORBAINTZEA  7.4.3.1. Orbaintze-prozesua Ehunak berregituratzearen prozesua da orbaintzea. Prozesu horretan orbaintzea bi mailatan gertatzen dela esan genezake: maila sakonean (dermisean) ehun konektiboa hedatzen da; azalean (epidermisean), berriz, epitelizazioa gertatzen da. Orbaintze-prozesuak irauten duen denboran hainbat faktorek eragina dute: zauriaren kokapenak, zauriaren ezaugarriak eta pertsonaren osasun-egoerak, esaterako. Orbaintze-prozesuan hiru fase bereiz daitezke, bata bestearen atzetik gertatzen direnak:     * Hanturazko fasea: zauria gertatzen denean, hasieran odol-hodiak uzkurtu       egiten dira, eta fibrinogenoa fibrina bihurtzen da eta odolbatua osatzen       da.. Ondoren, kapilaretako baso-zabalketa gertatzen da eta mintzaren       iragazkortasuna handitu egiten da. Kaltetutako zelulek askatzen dituzten       kinikak eta histaminak hantura-prozesua eragiten dute; zauria gorria,       beroa, handitua eta minbera egongo da. Kapilaretako mintzaren       iragazkortasuna handitua dagoenez, leukozitoak errazago irteten dira       odol-hodietatik mikroorganismoak eta hildako ehunen hondarrak       fagozitatzeko. Leukozitoek zauria garbitzen dutenean, hil egiten dira,       eta sortzen duten jariakina hodi linfatikoek xurgatzen dute edo kanporatu       egiten da. Hanturazko fasean epitelizazioa hasten da; zelula epitelialen       migrazioa eta mitosia gertatzen da zauriaren ertzetatik barruko aldera.       Hanturazko fasean odoljarioa gelditzen dela behatu behar da eta infekzio-       zeinurik azaltzen den balioetsi behar da. Hanturazko faseak 1-4 eguneko       tartea irauten du.     * Pikortatze fasea: zauria sortzen denetik 3. edo 4. egunera, zelulen eta       kolagenoaren ugalketa gertatzen da. Diametro txikiko odol-hodiak eratzen       dira, pikortatze-ehuna osatzeko oxigenoa emango dutenak. Kolagenozko       zuntzek eta odol-hodiek osatzen dute pikortatze-ehuna; kolore arrosa       izaten duen ehuna da, erraz kaltetu daitekeena (igurtziz gero, odoletan       hasten da). Pikortatze-ehuna zauriaren zuloa betetzeaz arduratzen da.       Ertzetako zelula epitelialak mitosia jarraitzen dute eta azalean       zabaltzen dira. Asepsia-arauak zorrotz jarraituz egin behar dira       sendaketak.     * Uzkurketa fasea: zelula epitelialek zauriaren ertzak elkartu dituztenean;       hau da, hesi epiteliala osatu denean, pikortatze-ehuna uzkurtu egiten da       eta odol-hodiak itxi egiten dira; orbaina eratuz. Hasieran orbainak       kolore gorrixka izaten du eta gero zurituz joaten da. Fase horretan       orbaina igurtzietatik babestu egin behar da (arropa zakarra ez erabili)       eta gehiegizko mugimenduak ekidin behar dira. Orbaintze-ehuna gogorra       izaten da eta ez du izaten ile-folikulurik, bilgor-guruinik eta izerdi-       guruinik. 7.4.3.2. Orbaintzean eragina duten faktoreak     * Pertsonaren adina: adina aurrera doan heinean, ehunek elastikotasun       gutxiago dute eta kolagenoaren ekoizpena gutxitu egiten da.     * Elikapen urritasuna: proteinen eskasiak pikortatze-ehuna osatzea       eragozten du. C bitamina gutxiegi izateak kolagenoaren ekoizpena       eragozten du. Hainbat oligoelementuk (zinkak, kobreak eta burdinak,       esaterako) kolagenoaren ekoizpenean ere parte hartzen dute.     * Arazo endokrinoak: zauriaren ertzak errazago banantzen dira pertsona       gizenetan. Diabeteak orbaintzea eragozten du.     * Sendagaiak: hanturaren aurkako sendagaiek (bereziki kortikiodeek) eta       zitostatikoek orbaintzea eragozten dute.     * Pertsonaren gehiegizko jarduerak: ertzen elkarkeka eragozten du.     * Odol-fluxua: zaurira odol asko iristeak orbaintze-prozesuari mesede       egiten dio. Apositu eta jostura estuegiak odol-zirkulazioa oztopatzen       dute. Ehunetara iristen den odol-fluxua gutxitzen bada, oxigeno gutxiago       eta bitamina eta proteina gutxiago helduko dira, eta orbaintze       egokiarentzat ezinbestekoak dira.     * Zauriaren garbiketa: gai arraroek, odolbilduek eta hildako ehunek       orbaintzea oztopatzen dute. Beraz, kanporatu egin beharko dira.     * Infekzioa: infekzioa izaten da orbaintze-prozesua luzatzearen eragile       nagusia, ehun konektiboaren eraketa oztopatzen baitu. Drainadurak ongi       funtzionatzea eta asepsia-arauak zorrotz jarraituz sendaketak egitea       garrantzitsua izango da infekzioa ekiditeko.  7.4.3.3. Orbaintze motak Zaurien orbaintzea hiru eratara gerta daiteke:     * Lehenengo saialdian orbaintzea: zauria aseptikoa edo garbia denean       gertatzen da, ehunen suntsiketa eskasa denean. Ez dago infekziorik, ez       eta nekrosirik ere; ertzak erraz batzen dira. Zauria josi daiteke eta       azkar sendatzen da. Pikortatze-ehuna ez da ikusten eta orbainaren tamaina       txikia izaten da.     * Bigarren saialdian orbaintzea: infektatutako zaurietan edo zauriaren       ertzak elkartzea oztopatuta dagoenean gertatzen da. Zauriaren orbaintzea       pikortatze-ehunari esker gertatzen da; hori da zauriaren gunea betetzen       duen ehuna. Batzuetan, drainadura jartzea beharrezkoa izaten da.       Orbaintze-prozesua luzea izaten da eta sortzen den orbaina zabala eta       irregularra.     * Hirugarren saialdian orbaintzea: aurretik aipatu ditugun bi orbaintze       moten konbinazioa da. Orbainak zabalak eta sakonak izaten dira. Hainbat       kasutan gertatzen da:     * Zauria egin eta berehala ezin da jostura egin (infekzioa duelako edo       izateko arrisku handia duelako), eta pikortatze-ehuna eratzen hasten       denean josten da (bigarren mailako jostura).     * Josita dagoen zauria infektatzen denean.     * Jostura askatzen denean.  7.4.4. SENDAKETAK  7.4.4.1. Sendaketen kontzeptua eta helburuak Sendaketa bat egiterakoan zauria garbitzen da eta antiseptikoa edo hainbat osagai izan ditzakeen pomada jartzen da zaurian. Gehienetan apositu batekin estaltzen da zauria. Sendaketa egitearekin hainbat helburu lor daitezke:     * Zauria garbitzea eta infekzioetatik babestea.     * Orbaintze-prozesua erraztea.     * Sendaketan jarritako aposituarekin hainbat helburu lor daitezke:       zauriaren kutsadura eragoztea, zauriari mugimendua mugatzea, drainatzen       diren likidoak xurgatzea, zauria lesio mekanikoetatik babestea eta       hemostasia eragitea (apositua zanpatuz jartzen bada).     * Pertsona hobeto sentitzea.  7.4.4.2. Sendaketa-gela eta sendaketa-orga  Sendaketa-gela Ospitaleetan, gehienetan, pertsonaren ohean egiten dira sendaketak. Osasun- zentroetan, berriz, sendaketak egiteko prestatuta dauden geletan egiten dira. Sendaketa-gelek aireztapen egokia izan behar dute, argitasuna, tenperatura egokia eta erraz garbitzeko moduko hormak eta lur-zoruak izan behar dituzte.     * Sendaketak egiteko behar den materialarekin hornituta egoten dira       sendaketa gelak: mahaia, esertzeko aulkiak, ohatila, ohatilara igotzeko       aulkia, lanparak, konketa, xaboia, esku-oihalak, tresneria garbitzeko       eskuila, tresneria esterilizatzeko autoklabea, bionboa (pertsonaren       intimitatea zaintzeko), zabor-ontziak hondakinentzat, sendaketa-orga eta       zauriaren sendaketa egiteko behar den materiala (gaza esterilak,       tresneria esterila, eskularruak, antiseptikoak...). Sendaketa-gelaren garbitasuna egunero egitea oso garrantzitsua da, mikroorganismoen barreiaketa ekiditeko. **** Sendaketa-orga **** Sendaketa-orga gurpilduna eta metalezkoa izaten da. Sendaketa-orgaren tiraderetan eta goiko eta beheko aldean material guztia txukun jasotzen da; material garbia zikinarekin nahastu gabe. Sendaketa-organ_hainbat_material prestatzen_da:     * Eskularru garbiak eta eskularru esterilak.     * Zauria garbitzeko likidoak (serum fisiologikoa...), antiseptikoak       (klorhexidina, betadine...) eta pomadak (infekzioaren aurkakoak,       epitelizazioa errazten dutenak...).     * Tresneria esterila: Kocherpintzak, disekzio-pintzak, guraizeak,       bisturiak, eta abar. Tresneria zorro esteriletan egoten da eta zorro       bakoitzeko tresneria pertsona bakarrarentzat erabili behar da. Zorro       bakoitzak, gutxienez, disekzio-pintza bat eta Kocher bat izan behar ditu.       Egin beharreko jardueraren arabera, beste motako tresneria duten zorroak       erabili beharko dira; adibidez, zauri bat josteko erabiltzen den       tresneria-zorroan disekzio-pintza bat, porta bat eta guraizeak egoten       dira.     * Gaza esterilak dituzten paketeak.     * Hainbat motako eta neurriko esparatrapuak eta aposituak.     * Bendak: elastikoak, gazazkoak, kotoizkoak, eransgarriak. Apositua       finkatzeko sarea (tubifix).     * Josturak eta grapak kentzeko materiala.     * Orratzak, xiringak, bisturiak.     * Erretilu bat material garbiarentzat eta beste erretilu bat kutsatutako       materialarentzat.     * Material kutsagarria jasotzeko ontzi tapaduna plastikozko poltsarekin.        7.4.4.3. Sendaketak egin aurretik kontuan izan beharrekoak     * Pertsonaren prestatu: Egingo zaion prozedura garbi azaldu behar zaio       pertsonari, eta nola parte har dezakeen esan behar zaio. Gorputz-jarrera       egokian egon behar du. Konfiantza eta lasaitasuna eskaini behar zaizkio       pertsonari.     * Giro egokia prestatu: aire-korronteak saihestu behar dira eta intimitatea       zaindu behar da (errezelak zabaldu edo bionboa jarri). Gelan bisitaririk       badago, bertan egotea komenigarria den ala ez balioetsi.     * Ekipoa prestatu: sendaketa-orgak prest egon behar du sendaketa egin       aurretik (tresneria, gazak….). Material guztia baldintza egokietan egon       behar du (iraungitze-data pasatu gabe...). Material esterila erretilu       batetan eraman behar bada, oihal esteril batekin estali behar da.     * Teknika esterila menderatu behar du erizainak: zorro esterilak irekitzen       jakin behar du, eremu esterilak nola prestatu jakin behar du, gazazko       turundak tresneria esterilarekin egiten jakin behar du (ikus 7.2.       irudia), eskularru esterilak noiz eta nola jantzi jakin behar du.     * Hainbat zauriren sendaketak egin behar badira,lehendabizi zauri garbien       sendaketak egin behar dira, gero, kutsatutakoenak, eta, ondoren,       infektatutako zaurienak.  7.4.4.4. Sendaketak egitea     * Esku-garbiketa higienikoa eginbehar du erizainak sendaketa egin aurretik       eta ondoren, eta apositu zikina kendu aurretik eskularru garbiak jantzita       eduki behar ditu.     * Material guztia prestatuta eta gertu eduki behar da sendaketa egiten hasi       aurretik.     * Esparatrapua kendu behar bada, zauriaren norabide berean kendu behar da,       mugimendu leunak eginez, hatzekin larruazalari heltzen zaion bitartean.     * Apositu zikina kanpoko aldetik helduta kendu behar da, zikina estaliz eta       mugimendu zakarrik gabe. Apositu zikina material zikinentzako ontzira       bota ondoren, eskularruak aldatu egin behar dira. Apositua zauriari       erantsita baldin badago, serum fisiologikoarekin busti (askatu dadin).       Apositu zikina da.     * Zauriaren behaketa:           o Hemorragia: gorri distiratsua bada, odoljarioa berria dela esan             nahi du; gorri iluna bada, berriz, ez da gertatu berria.           o Infekzioa:berotasuna, hantura, gorritasuna, mina eta funtzioa             betetzeko ezintasuna infekzioaren ezaugarriak dira.           o Jariaketa: zauritik likidorik irten bada, likidoaren itxura eta             kopurua behatu behar dira.Infektatutako zaurietan zornea ager             daiteke; lodia izaten da, kolore horia edo berdexka izan dezake             (germen eragilearen arabera) eta usain txarrekoa izan daiteke.             Ebakuntza ondorengo lehen orduetan zauritik likido serosoa irten             daiteke.           o Ertzen_egoera: elkartuta edo bananduta dauden behatu behar da.           o Inguruko_larruazalaren_egoera: kolorea, hezetasuna eta narritadura             maila behatu behar da.     * Zauriaren garbiketa:                       # Gehienetan, serum fisiologikoarekin garbitzen da                         zauria. Zauriaren garbiketa hainbat eratara egin                         daiteke: likidoa zorrotadan botaz, eskuilarekin                         igurtziz, gazazko turundekin edo gorputz-atala (oina,                         esaterako) erretilu batean sartuz.                       # Eskularruak (gehienetan, garbiak) jantzita egin behar                         da zauriaren garbiketa. Gazazko turundak egiteko pintza                         esterilak edo eskularru esterilak erabil daitezke.                       # Gazazko turunda zauria garbitzen erabili ondoren, bota                         egin behar da eta beste bat egin. Behar hainbat turunda                         egin behar dira sendaketak egiterakoan.                       # Zauriaren garbiketa goitik beherantz eta barrutik                         kanporantz egin behar da. Infektatutako zauri baten                         garbiketa egiterakoan, lehendabizi, zati garbiena                         garbituko da, eta gero, zikinena. Ikus 7.3. eta 7.4.                         irudiak.                       # Zaurian nekrosia duen ehuna badago, desbridatu egin                         beharko da. Ehun nekrotikoa desbridatzeko pomada                         entzimatikoak erabil daitezke; zenbaitetan, pintzekin                         eta bisturiarekin kentzen da.                       # Zauria garbitu ondoren, inguruko larruazala garbitzen                         da.                       # Zaurietan, batzuetan, antiseptikoa ematen da; beste                         batzuetan, berriz, pomadak, gelak, edo granuluak.                         Sendaketa bukatzeko, gehienetan, apositua jartzen da.                         (7.4.4.5. ataleanlanduko ditugu antiseptikoak, pomadak                         eta aposituak).     * Drainadura-gunearen sendaketa: hainbat drainadura mota daudela ikusi dugu       6.7.3. atalean. Ebakuntza kirurgiko gehienetan, gutxienez drainadura bat       jartzen dute sendagileek. Ebakidura kirurgikoaren zauria ez den beste       ebaki txiki batetik irteten da drainadura gehienetan. Sendaketak       egiterakoan, lehendabizi ebakidura kirurgikoaren sendaketa egiten da,       eta, ondoren, drainadura-gunearena (zikinagotzat jotzen baita).       Sendaketak era independentean egin behar dira, nahiz eta bi zauriak gertu       egon. Ikus 7.5. eta 7.6. irudiak.     * Sendaketak egiteko maiztasuna: zauriaren egoeraren arabera, sendaketak       egiteko maiztasuna aldatu egingo da (egunean behin, bitan, bi egunez       behin). Apositu bat ez kentzeko agindua badago eta bustita baldin badago,       gaza esterilak jarriko dira gainean (apositua kendu gabe) eta zauriaren       behaketa egingo da.     * Zauriaren ezaugarriak eta drainatutako likidoaren ezaugarriak (kopurua,       kolorea...) erizain-orrian idatzi behar dira.     * Sendaketa-orga erabat garbitu behar dasendaketak egin ondoren, eta behar       den materiala berriro prestatuko da. Edozein unetan sendaketa egiteko       prest egon behar du sendaketa-orga. Sendaketetan erabilitako materiala       (pintzak, esaterako) ura, xaboia eta eskuilaz garbitzen ditu erizain-       laguntzaileak esterilizatu aurretik.  7.4.4.5. Antiseptikoak, pomadak eta apositu motak Zauria garbitzeko, gehienetan, serum fisiologikoa erabiltzen dela esan dugu. Zauria garbitu ondoren, hainbat antiseptiko erabil daitezke (antiseptikoen ezaugarriak 2.4.1.2 atalean ikus ditzakezu). Antiseptikoak bata bestearekin ez dira nahastu behar. Zauria garbitu ondoren, zenbaitetan, pomada jartzen da zaurian. Hainbat pomada mota erabil daitezke, beharren arabera: pomada antibiotikoak (zaurian infekzioa dagoenean), pomada epitelizanteak (epitelizazioari laguntzeko), pomada desbridatzaileak (eskarak kanporatzeko) eta abar. Zaurien sendaketa gehienetan apositua jartzen da. Hainbat motatako aposituak erabil daitezke: apositu tradizionalak (gazez egindakoak) edo hezetasuna mantentzen duten aposituak (hidrokoloideak, esaterako). Zauriaren ezaugarrien arabera, batzuk edo besteak erabiltzen dira. Ebakidura kirurgikoetan, gehienetan, gazazko aposituak jartzen dira antiseptikoa eman ondoren. Gazak zaurian ez eransteko gai bereziak ere badaude (Linitul, esaterako); erreduretan eta urraduretan askotan erabiltzen dira. Presio-ultzeretan, askotan, apositu hidrokoloideak erabiltzen dira. Aposituek zauriaren ertz guztiak ondo estali behar dituzte eta aireari iragazkorrak izatea komeni da (oxigenoa mesedegarria izaten baita orbaintze-prozesurako).  7.4.4.6. Tetanosaren aurkako profilaxia       Clostridium tetani entotoxinak eragindako gaixotasuna da tetanosa.       Tetanosa eragin dezaketen esporak hainbat lekutan egon daitezke:       gizakiaren eta animalien hestean, lur-zoruan, hautsean, eta abar.       Gaur egun tetanosaren aurkako txertoa umetatik jartzen da: 2-4-6-18       hilabeteekin, 6 eta 14 urteekin, eta hortik aurrera, 10 urtetik behin       oroitzapen-dosia. Pertsona heldu askok ez dute ziurtasunez jakiten       tetanosaren txertaketa-dosiak behar den garaian jarrita dituen edo ez.       Pertsona batek zauri bat egiten duenean, tetanosaren txertaketari buruzko       datuak jasoko dira sendaketa egin ondoren eta beharrezkoa denean txertoa       eta immunoglobulina emango zaizkio:     * Pertsona_ongi_txertatuta_badago_eta_zauria_txikia_eta_garbia_bada; ez       zaio ezer emango, baldin eta azkeneko dosia eman zitzaionetik 10 urte       baino gutxiago pasatu badira.     * Pertsona_ongi_txertatuta_badago,_eta_zauria_ez_bada_txikia_eta_garbia; ez       zaio ezer emango, baldin eta azkeneko dosia eman zitzaionetik 5 urte       baino gutxiago pasatu badira. Bestela, txertoaren dosia emango zaio.     * Pertsona_ez_badago_ongi_txertatuta_eta_zauria_txikia_eta_garbia_bada;       txertaketaren lehenengo dosia emango zaio eta hurrengo dosien informazioa       emango zaio: bigarren dosia, hilabetera; hirugarren dosia, lehenengo       dositik urtebetera; eta 10 urtetik behin beste dosi bat. Txertoa hartu       beharreko datak txartel batean idazten zaizkio pertsonari.     * Pertsona_ez_badago_ongi_txertatuta_eta_zauria_txikia_eta_garbia_ez_bada;       txertaketaren lehenengo dosia emango zaio eta hurrengo dosien informazioa       emango zaio (datak txartelean idatziko zaizkio). Tetanosaren aurkako       toxoidearen zenbat dosi hartuak dituen ez badago jakiterik edo 3 dosi       baino gutxiago hartu baditu, immunoglobulina emango zaio gihar-barnetik.       Immunoglobulina eta txertoa eman behar baldin badira, bata gorputz-adar       batean jarriko da, eta bestea bestean (bata bestetik aldenduta). 7.4.4.7. Zaurian puntuak ematea Zauri batean puntuak ematearen helburuak zauriaren ertzak elkartzea eta orbaintze-prozesua erraztea izaten dira. Erizainek gehiagotan josten dituzte zauriak osasun-zentroetan ospitaleetan baino (ospitaleetan, gehienetan, sendagileek josten dute). Zauriaren azpiko egituretan kalte garrantzizkorik (tendoia moztea, esaterako) ez dela gertatu balioetsi behar da zauri bat josi aurretik. Zauri baten jostura zaila izan daitekeela aurreikusten bada edo aurpegian badago, hobea izaten da zirujau plastikoak jostura egitea. Josturak egiteko hainbat motatako hariak (zetazkoak, poliesterrekoak) eta orratzak (okerrak, zuzenak) aurkitu ditzakegu. Aurpegiko zauriak josteko hari meheak erabiltzen dira, ahal den marka txikiena geratzeko. Sakonak ez diren zaurietan paperezko puntuak jar daitezke edo eransgarria den likido berezi bat (Dermabond) erabil daiteke. Likido eransgarri horrek ertzak elkartuta edukitzen ditu eta, zauria epitelizatu denean, erori egiten da (Kinney, 2001). Konplikaziorik gabeko zauri batean puntuak emateko behar den materiala eta teknika ondoren aipatuko dugu. Puntuak emateko erizaina eta erizain- laguntzailea egotea garrantzitsua da; teknika esterila bi pertsonen artean egitea errazagoa baita. * Materiala *     * Zauriaren sendaketa egiteko materiala: eskularru garbiak, serum       fisiologikoa, antiseptikoa, gaza esterilak, tresneri esterila (Kocher eta       disekzio-pintzak) eta apositua.     * Zauria josteko: oihal esterila, eskularru esterilak, gaza esterilak,       tresneria esterila: porta, disekzio-pintza eta guraizeak edo bisturia. Teknika     * Pertsonari garbi azaldu egin behar den prozedura eta zertan lagundu       dezakeen esan.     * Erizainak eskuak garbituko ditu prozedura egin aurretik eta ondoren.       Zauria garbitu aurretik eskularru garbiak jantziko ditu.     * Zauria garbitu ondoren eskularru esterilak jantziko ditu erizainak eta       eremu esterila prestatuko du. Erizain-laguntzaileak materialaren zorroak       irekiko ditu erizainak (eskularru esterilak jantzita) har ditzan.       Erizainak oihal esterila ebakiduraren inguruan jarriko du eta material       esterila (tresneria eta gazak) eremu esterilean utziko du.     * Orratza portan jarriko du erizainak eta zauriaren alde bateko       larruazalean ziztatuko du, eta zauriaren azpitik pasatuz, zauriaren beste       aldetik aterako du orratza. Puntua emandako gunean ertzak elkartuko ditu       korapiloak eginez. Puntu bakoitza lotzeko gutxienez bi korapilo egin       behar dira. Disekzio-pintzak ertzei heltzeko balio du.     * Puntu guztiak emandakoan, antiseptikoa ematen da zaurian eta apositua       jartzen da.  7.4.4.8. Zauriaren puntuak eta grapak kentzea Sakonak diren zaurien ertzak elkartzeko puntuak erabiltzen direla esan dugu; baina ebakidura kirurgiko askotan grapak erabiltzen dituzte sendagileek. Puntuak eta grapak noiz kendu sendagileak esaten du eta erizainak kentzen ditu; gehienetan, 7-10 egunera kentzen dira. Puntuak eta grapak kenduz, orbaintze- prozesua amaitzea errazten da.  * Materiala *     * Zauriaren sendaketa egiteko materiala: eskularru garbiak, serum       fisiologikoa, antiseptikoa, gaza esterilak, tresneria esterila (Kocher       eta disekzio-pintzak) eta apositua.     * Puntuak kentzeko: disekziozko pintza esterilak eta puntuak mozteko       guraize berezi esterilak, edo, bestela, bisturia.     * Grapak kentzeko: grapak kentzeko tresna berezi esterila. Teknika     * Pertsonari garbi azaldu egin behar den prozedura, eta zertan lagundu       dezakeen esan.     * Erizainak eskuak garbituko ditu prozedura egin aurretik eta ondoren.       Zauria garbitu aurretik eskularru garbiak jantziko ditu.     * Zauria garbitu ondoren, eskularru esterilak jantziko ditu erizainak, eta       puntuak edo grapak kenduko ditu, alboan gaza lehor batzuk utzita (puntuak       eta grapak bertan uzteko):     * Puntuak kentzeko: eskuineko eskuarekin hobeto moldatzen bada erizaina,       disekziozko pintza ezkerreko eskuarekin hartuko du eta guraizeak edo       bisturia eskuinekoarekin. Disekzio-pintzekin puntua pixka bat altxatuko       du korapilo parean, eta, aldi berean, guraizeak korapiloaren azpira       sartuko ditu, haria mozteko eta kanporantz ateratzeko. Puntua gaza       lehorretan utziko du eta gainontzeko puntuak modu berean kenduko ditu.       Ikus 7.7. irudia.     * Grapak kentzeko: eskuineko eskuarekin hobeto moldatzen bada erizaina,       grapak kentzeko tresna eskuineko eskuan hartuko du (guraize bat balitz       bezala) eta graparen eta larruazalaren tartean poliki sartuko du.       Hatzekin tresnaren bi muturrak estutzerakoan (guraizeak ixten bezala)       grapa larruazaletik aterako da. Grapa gaza lehorren gainean utziko du       erizainak eta beste grapak modu berean kenduko ditu. Ikus 7.8. irudia.     * Puntuak eta grapak kendu ondoren, zaurian antiseptikoa eman behar da eta       apositua jarri.     * Puntuak edo grapak kentzerakoan ertzak banatzeko arriskua dagoenean, egun       batzuk geroago kentzea erabaki daiteke, edo, bestela, egun batean erdiak       kentzea eta hurrengoan beste erdiak. Puntuak eta grapak kentzerakoan       ertzak banantzen badira, paperezko puntuak (Steri-Strips) jar daitezke.   7.5._BENDAJEAK  7.5.1. KONTZEPTUA ETA HELBURUAK Gorputzaren edozein gunetan, helburu jakin bat lortzeko, ehunezko benda jartzea da bendajea egitea. ***** Bendajeekin hainbat helburu lor daitezke: *****     * Babestea: zauria kutsaduratik babesten da, bendarekin aposituak finkatuz,       eta zaurian egon daitezkeen mikroorganismoak beste guneetara barreiatzea       ekiditen da.     * Konprimitzea: odol-hodietatik odola ateratzea eragotzi daiteke       bendarekin; hematomak sortzea ekidin; hematomen xurgatzea erraztu; eta,       beheko gorputz-adarretako zainetako itzulera hobetu (zainetan odola       pilatu ez dadin).     * Ibilgetzea: bendekin hainbat gune ibilgetu daitezke (hezurra hautsi den       gunea, hantura edo infekzio duena eta mugimendua mugatuz mina gutxitu       daiteke.     * Zenbaitetan,_bendajeak_helburu_bat_baino_gehiago_betetzen_du: adibidez,       barizetako ultzera batean jartzen den bendaren helburuak apositua       finkatzea eta zainetako itzulera hobetzea izan daitezke.        7.5.2. BENDAJEA JARTZEKO MATERIALA     * Gazazko_benda: kotoizko ehuna da, leuna eta zuloduna. Gazazko benda       batzuk besteak baino elastikoagoak izaten dira. Aposituak finkatzeko eta       konpresioa egiteko erabilgarriak dira.     * Benda_elastiko_kohesiboa: elastikoa da eta bendaren bira bakoitza aurreko       biraren gainean erantsita geratzen da, baina larruazalean eta ileetan ez       da itsasten.     * Krepezko_benda_elastikoa: kotoiarekin eta material sintetikoarekin       egindako ehun elastikoa da. Konpresioa egiteko askotan erabiltzen da,       gorputz atalean ongi egokitzen da. Adibidez, beheko gorputz-adarretako       zainetako itzulera hobetzeko.     * Benda_elastiko_eranskorra: bendaren bira bakoitza aurrekoari itsatsita       geratzen da eta larruazalean eta ileetan ere asko itsasten da.       Artikulazioak ibilgetzeko oso erabilia da. Adibidez, oineko bihurduretan.     * Kotoizko_benda: larruazala babesteko erabiltzen da. Adibidez, igeltsuzko       benda jarri aurretik.     * Paperezko_benda: larruazala babesteko erabiltzen da (igeltsuzko bendaren       azpian, esaterako).     * Igeltsuzko_benda: gaza eta igeltsua duen benda da, busti ondoren       artikulazio bat edo gorputz-adar bat ibilgetzeko erabiltzen dena.       Igeltsuzko bendaren azpian benda babesle bat jarri behar izaten da       larruazala babesteko. Igeltsuzko benda nola jarri 14.3. atalean ikus       dezakezu.     * Benda_tubularra: galtzerdi baten moduan jarri daitekeen benda da, eta       hainbat neurritakoak aurkitu ditzakegu; zabalera handiagoa edo txikiagoa       dutenak. Igeltsuzko bendaren azpian jartzen da eta lepauztaiaren       (klabikularen) hausturak ibilgetzeko ere erabiltzen da.     * Smarch_benda: gomazko benda bat da, gorputz-adar bat odolik gabe uzteko       erabiltzen dena; adibidez, ebakuntza kirurgikoa egiteko (ikus 6.5.3.2.       atala).     * Sare_elastikoa: aposituak eta bendak finkatzeko erabiltzen den sarea da.       Hainbat markatakoak (tubifix, adibidez) eta neurritakoak (1-9) daude.     * Ortesiak:bendaje bereziak egiteko prestatuta daude, erraz jartzen dira       eta velcroarekin lotzen dira. Garestiak izaten direnez, ez dira nahi       adina egoten osasun-zerbitzuetan. Ortesiak nola ipini 14.2. atalean ikus       dezakezu.       7.5.3. BENDAJEA JARTZEKO ERAK     * Zirkularra: bendaren bira bakoitzak aurrekoa estaltzen du. Gune txikiak       estaltzeko erabiltzen da. Edozein bendaje egiten hasteko, lehenengo bi       birak zirkular eran eman behar dira, benda finkatuta geratzeko. Ikus 7.9.       eta 7.10. irudiak.     * Espiral_erakoa: hasieran bira zirkularrak eman behar dira. Gero, bendaren       bira bakoitzak aurrekoaren bi herenak estali behar ditu; bendatu heinean,       gorputz-adarrean gorantz joango da benda. Aposituak finkatzeko eta       gorputz-adarrak bendatzeko erabiltzen da. Zainetako itzulera hobetzeko       espiral erara bendatzen da gehienetan. Ikus 7.11. irudia.     * Atzerakako_espirala: hasieran bira zirkularrak eman behar dira. Gero,       espiral eran egiten da; eta, gorputz-adarrean buelta erdia eman duenean,       atzerantz bendatzen da. Bira bakoitzean aurrekoaren bi herenak estali       behar dira. Aposituak finkatzeko erabil daiteke. Mutur bat bestea baino       askoz lodiagoa duen gorputz-adarra bendatzeko, atzerakako espirala egin       daiteke. Ikus 7.12. irudia.     * Galburu_erakoa: hasieran bira zirkularrak eman behar dira. Ondoren, bira       bat gorantz eta bestea beherantz behin eta berriz; galburua dirudien       marrazkia eginez.Ikus 7.13. irudia.     * Zortzi_erakoa: hasieran bira zirkularrak ematen dira, gero, 8 zenbakia       behin eta berriz eginez bezala jartzen da benda. Lepauztaia ibilgetzeko       eta artikulazioak bendatzeko erabiltzen da. Ikus 7.14. irudia.     * Errekurrentea:buruan, besondoan, hankondoan eta behatzetan aposituak       finkatzeko erabiltzen da (ikus 7.15. irudia).. Hasieran bira zirkularrak       eman behar dira. Benda buruan jarri behar bada, bira zirkularrak kopetan       ematen dira; gero, benda buruaren atzerantz eta aurrerantz pasatzen da,       buru osoa estali arte; ondoren, benda finkatzeko, bira zirkularrak ematen       dira kopetan (ikus 7.16. irudia). Buruan egiten den bendaje errekurrentea       bi bendekin eginez gero, askoz hobeto finkatuta geratzen da; benda bat       bira zirkularrak egiteko erabiltzen da; bestea, atzera eta aurrera       egiteko.     * Bendaje_bereziak:goiko gorputz-adarra eusteko beso-euskarria erabiltzen       da; sorbalda eta ukondoa ibilgetzeko Gil-Christ bendajea egiten da;       sorbalda eta goiko gorputz-adarra ibilgetzeko, Velpeaubendajea egiten da;       arazo baskularretan Lintonbendajea egiten da  **** 7.5.4. BENDA JARTZEA ****     * Prozedura egin aurretik eta ondoren erizainak esku-garbiketa higienikoa       egin behar du.     * Benda non jarri behar den eta bendajeak bete beharreko helburua zein den       jakin behar du erizainak.     * Egin beharreko prozedura garbi azaldu behar zaio pertsonari. Lesioaren       ondorioz pertsonak senti dezakeen beldurra eta antsietatea baretzen       saiatu behar du erizainak; lasaitasuna eta konfiantza eskaini behar       dizkio pertsonari.     * Benda mota egokia aukeratu behar da, bendajeak bete beharreko helburua       kontuan izanda. Neurri egokiko benda aukeratu behar da, bendatu beharreko       gunearen arabera (zabalera: 5-7-10-15 cm; luzera: 120-180 cm).     * Esparatrapua moztu eta moztutako tirak eskura eduki behar dira.     * Bendajearen eraginez larruazalaren bi gainazalek elkar ukitzeko arriskua       badago, bi gainazal horien artean babeslea jarri behar da (adibidez,       besapean edo titi-azpietan gazak edo kotoia jarri).     * Bendajea artikulazioetan jarri behar bada, hezur-konkorrak (maleoloak,       esaterako) babestu egin behar dira kotoizko bendekin.     * Gorputz-adarrean bendaje konpresiboa jarri aurretik, gorputz-adarra 15       minutuan altxatuta eduki behar da, eta, bendatu ondoren ere, 15-30       minutuan altxatuta eduki behar da, zainetako estasia ekiditeko.     * Bendatu beharreko guneak garbia eta lehorra egon behar du. Bendajea       zauria babesteko bada, zauria behatu eta sendaketa egin behar da bendatu       aurretik; apositu esterilaren gainean jarriko da benda.     * Erizainak eta benda jarri behar zaion pertsonak gorputz-jarrera egokian       egon behar dute. Erizainak bendatu beharreko gunearen aurrean kokatu       behar du.     * Bendatu beharreko guneak jarrera anatomikoan (funtzionalean) egon behar       du, artikulazioa zertxobait tolestuta, giharretan eta lotailuetan       gehiegizko tentsioa saihesteko. Bendatu beharreko guneak erlaxatua egon       behar du.     * Eskuineko eskuarekin hobeto moldatuz gero, bendari eskuineko eskuarekin       heldu behar zaio, eta ezkerrekoarekin bendaren muturrari; benda-       biribilkiak goraka egon behar du (hobeto eusten baita).     * Benda gune distaletik gune proximalera jarri behar da (behetik gorantz).       Lehendabizi, bi bira zirkular ematen dira benda finkatzeko; gero, bendaje       motaren araberako mugimenduak egiten dira (espirala, zortzi erakoa...).     * Bendajea jartzerakoan presio uniformea egin behar da; presio gutxiegi       egiten bada, bendajeak ez du helburua beteko; gehiegizko presioa egiten       bada, berriz, odol-zirkulazioa oztopa daiteke eta zelulen elikadura       kaltetu (kasu larrienetan, iskemia eta nekrosia eragin daiteke).       Zainetako itzulera hobetzeko jartzen den benda indar handiarekin jartzen       bada 180º-ko birak emanez, odol-fluxua oztopa daiteke.     * Gorputz atala bendatu denean, benda moztu egin behar da eta finkatu       (esparatrapuarekin, adibidez). Bendajea bukatzerakoan bira gehiegi ematen       badira benda aprobetxatzeko, presioa ez da uniformea izango.     * Bendajeak bete beharreko helburua (babestea, konprimitzea...) betetzen       duela egiaztatu behar da.     * Bendatutako gorputz-adarraren gune distala ikusteko moduan utzi behar da       ahal bada, arazoak igartzeko.   ***** 7.5.5. BENDA JARRI ONDOREN EGIN BEHARREKO BALIOESPENA ***** Benda jarritakoan zeinu eta sintomen behaketa egin behar da: gune distalaren kolorea behatu behar, tenperatura haztatu behar da, edemarik baduen behatu behar da eta pertsonak sentitzen duenaoso kontuan izan behar da (mina, esaterako).     * Bendajea jarritako gorputz-adarraren zati distala zurbila eta hotza       badago, eta pertsonak mina handia duela badio, arterietatik odola ez dela       ongi iristen pentsatu behar da. Egoera hori larria denez, berehala hartu       beharko dira neurriak: benda kendu egin beharko da. Benda igeltsuzkoa       bada, sendagileari jakinarazi behar zaio (igeltsuaren izurdurek       konpresioa eragin dezakete odol-hodietan).     * Zati distala zianotikoa, edemarekin eta beroa badago, eta pertsonak min       arina duela badio, zainetan odola pilatu dela esan nahi du, zainetako       itzulera oztopatuta dagoela.     * Edema dagoenean, behatzak handituak egoten dira, larruazala distiratsua,       tentsioarekin eta izurdurarik gabe. Larruazalak tonu mate naturala eta       izurdunak berreskuratzen dituenean, edema ez dagoela esan nahi du. Edema       ekiditeko, gehienetan, nahikoa izaten da bendatutako gorputz-adarra       altxatuta edukitzea.     * Bendajea jarri ondoren, bendajearekin izan beharreko arretari buruzko       informazioa eman behar zaio pertsonari. Adibidez: hanka bendatu bazaio,       eserita dagoenean hanka aulki baten gainean edukitzea komeni zaiola;       behatzak mugitu behar dituela (kontrako agindurik ez badago), eta abar.   7.5.6. BENDA KENTZEA Bendaje motaren arabera benda hainbat eratara ken daiteke: bendaren birak askatuz, guraizeekin moztuz edo zerra bereziak erabiliz (igeltsuzko bendajearen kasuan). Pertsonari ez zaio minik eta eragozpenik sortu behar bendajea kentzerakoan.     * Birak askatuz kendu behar bada benda, benda askatuz doan heinean bildu       egin behar da, minik eman gabe eta benda lurrera erori gabe.     * Bendajea guraizeekin moztu behar bada, larruazala ez kaltetzeko guraize       bereziak erabiltzen dira, muturra zabala eta lodia dutenak. Hezur-       konkorretik eta zauritik urrun moztu behar da benda, kalterik ez       eragiteko.     * Igeltsuzko benda mozteko zerra berezia erabiltzen da, zati gogorrak       bakarrik mozten dituena; larruazala ukitzen duenean gelditu egiten da       zerra.  7.6._ERREDURAK 7.6.1. KONTZEPTUA Beroaren eraginez ehunetan sortutako asaldurak dira erredurak. Erreduren eragileen artean agente termikoak (elektrikoak barne), agente kimikoak eta erradiazioak daude. Gorputz-tenperaturak muga batzuen artean egon behar du. Gorputz-tenperaturaren erregulazioan hainbat sistemak parte hartzen dute (garunak, odol-hodiek...). Larruazalean beroa jartzen denean, larruazaleko geruzen tenperatura berehala igotzen da. Berotasun hori azkar kentzen bada, tenperatura normala segundo gutxitan berreskuratzen du beroa jasan duen guneak. Baina, bero iturria kentzen ez bada, edo larruazalak jasan dezakeena baino tenperatura altuagoa bada, zelulak suntsitu egingo dira. Erreduraren sakonerak zerikusi zuzena du bero-iturriaren tenperaturarekin eta beroa larruazalean egon den denborarekin. Adibidez: pertsona heldu baten larruazalean 68,9ºC-ko tenperatura duen urak segundo batean eragiten duen kaltea, 15 segundoan 56,1ºC-ko ur beroak eragiten duenaren parekoa izango da. Gainera, larruazala meheagoa den guneetan (aurpegian, esaterako) erredurak eragindako kaltea handiagoa izango da. 7.6.2. ERREDURAREN LARRITASUNEAN ERAGINA DUTEN FAKTOREAK Erredurak arazo lokala eragiteaz gain, arazo orokorra ere eragin dezake. Erreduraren larritasunean hainbat faktorek dute eragina. Guk, atal honetan, landuko ditugu: erreduraren sakonera, erreduraren azalera, pertsonaren adina, pertsonak erredura izan aurretik zituen osasun-asaldurak eta erredura izandako gunearen ezaugarriak.  7.6.2.1. Erreduren sakonera     * Pertsonaren eta erreduraren eboluzioari begira garrantzi handia du       erreduraren sakonerak. Erredurak kaltetutako ehunen sakoneraren arabera,       erredurak hiru multzotan sailkatzen dira:     * Lodiera partziala, axalekoa (lehen gradukoa): epidermisa dago kaltetua.       Gunean eritema (gorritasuna) agertzen da eta pertsonak mina sentitzen du.       Gehienetan, 3-5 eguneko tartean sendatzen dira. Adibidez, eguzkiak       sortutako erredura.     * Lodiera partziala, sakonekoa(bigarren gradukoa): epidermisa eta dermisa       daude kaltetuak. Dermis azaleko ehunak bakarrik kaltetuta daudenean,       izerdi guruinak eta ile-folikuluak osorik egoten dira. Dermis sakoneko       ehunak kaltetuta daudenean, ile-folikulu eta izerdi-guruinak ere       kaltetuak egon daitezke. Babak agertzen dira. Oso mingarriak izaten dira.       Erredura izandako gunearen kolorea gereziaren antzekoa izan daiteke,       urre-kolorekoa, iluna edo zuria. Dermis azaleko erredurek 5-21 egun behar       izaten dituzte sendatzeko. Dermis-sakonekoek, berriz, 21-35 egun, ez bada       infekziorik sortzen. Zenbaitetan, azal- mentuak egin behar izaten dira.     * Lodiera osoa(hirugarren gradukoa): epidermisa, dermisa eta larruazalpea       kaltetuta daude, eta giharra eta hezurra ere kaltetuak egon daitezke.       Izerdi-guruinak eta ile-folikuluak suntsituta daude. Nerbio-zuntzak       suntsituta daudenez, minik ez dute ematen. Hala ere, ehunen kaltea       sakonera ezberdinetan (lodiera partziala eta sakona) gerta daitekeenez,       pertsonak mina senti dezake. Erreduraren kolorea oso aldakorra izan       daiteke: zuria, gorria, beltza. Nekrosia duen ehuna (eskara) agertzen da.       Lodiera osoko erredurek hilabeteak behar izaten dituzte sendatzeko;       eskarak kanporatu egin behar dira eta injertoak egin behar izaten dira. Erreduren ezaugarriak sakoneraren arabera 7.17. taulan ikus ditzakezu.  7.6.2.2. Erreduraren azalera Erretako gunearen azalera zehaztea garrantzitsua izaten da; besteak beste, pertsonaren likido beharrak jakiteko. Erretako gunearen azalera zehazteko, 9-ko erregela izenarekin ezagutzen den formula erabiltzen da. Formula horrekin gorputzeko zati bakoitzari % bat ematen zaio, 9 zenbakiarekin zerikusia duena:     * Buruari: %9.     * Goiko gorputz-adar bakoitzari: %9.     * Enborraren aurreko aldeari: %18; eta, atzeko aldeari: %18.     * Beheko gorputz-adar bakoitzari: %18.     * Perineoari: %1.     * Pertsona helduek dituzten erredura txikien azalera zehazteko,       eskugainarekin neurtzen da: eskugain bakoitzeko %1 ematen da.  7.6.2.3. Pertsonaren adina     * Haurrek eta pertsona zaharrek larruazala meheagoa izaten dute pertsona       helduek baino; beraz, erreduraren gai eragileak kalte handiagoa egingo       die haurrei eta zaharrei helduei baino.     * Haurrek babes gutxiago izaten dute infekzioen aurrean, eta osasun-       asaldurak dituzten pertsona zaharren egoera okertu daiteke erreduraren       ondorioz. Beraz, tamaina bereko erredurek larritasun handiagoa eragiten       dute haurretan eta zaharretan pertsona helduetan baino.  7.6.2.4. Aurreko osasun-asaldurak     * Erredura jasan duen pertsonak beste osasun-asaldurak baldin baditu       (diabetea, biriketako arazoak, bihotzekoak, giltzurrunetakoak...),       pertsonaren egoera asko okertu daiteke.       7.6.2.5. Erredura izandako gunearen ezaugarriak     * Buruan, aurpegian eta toraxean gertatutako erredurek arnas zailtasuna       eragin dezakete. Perineoko erredurek infektatzeko arrisku handia izaten       dute. Gorputz-adarretan, lepoan edo toraxean bira osoa emanez gertatzen       diren erredurek tornikete efektua eragin dezakete, arnasketa eta       zirkulazioa oztopatuz.   Erreduren larritasunaren arabera egiten den sailkapena 7.18. taulan ikus dezakezu. Sailkapen hori egiteko kontuan izan dira: erreduraren sakonera eta azalera, pertsonaren adina, aurreko gaixotasunak eta erretako gunearen ezaugarriak.  7.6.3. ERREDUREK ERAGIN DITZAKEEN ALDAKUNTZAK Aurreko atalean esan dugunez, arazo lokala eragiteaz gain, arazo orokorra ere eragin dezake erredurak. Erreduraren ondorioz, aldakuntza hidroelektrikoak gerta daitezke, zirkulazio-aparatuan aldakuntzak ager daitezke, arnas zailtasuna sor daiteke eta gorputz-tenperatura aldatzea gerta daiteke.   7.6.3.1. Aldakuntza hidroelektrikoak Beroak larruazalean eragiten duen lehenengo erantzuna hau da: gune horretako kapilarretan baso-zabalketa_eta_iragazkortasunaren_handitzea. Iragazkortasuna handitzearen ondorioz, odol-plasma (ura, elektrolitoak, proteinak...) odol- hodietatik gune interstizialera pasatzen da, edema_interstiziala sortuz. Erredura jasan duen pertsonaren larruazaletik uraren lurrinketa gertatzen da; 24 ordutan 3-5 l gal daitezke. Zenbat eta altuagoa izan gai erretzailearen tenperatura eta zenbat eta denbora luzeagoan eragin larruazalean, orduan eta kalte handiagoa.   7.6.3.2. Aldakuntzak zirkulazioan Odol-hodietatik likidoa ateratzen den heinean, odol-bolumena (bolemia) gutxitu egingo da eta zeinu hauek agertuko dira: hipotentsio arteriala, takikardia eta oliguria (giltzurrunetara perfusio gutxiegi helduko baita). Nerbio-sistema zentralak katekolaminak askatzen ditu eta baso-uzkurketa periferikoa gertatzen da. Odol-bolumenaren gutxitzeak eta baso-uzkurketa periferikoak gastu kardiakoa (bihotzak minutu batean ponpatzen duen odol-bolumena) gutxitzen dute. Likidoen galera handiena erredura gertatu ondorengo 24-36 orduetan gertatzen da, eta bereziki lehenengo 6-8 orduetan. Kapilarrak osatzen doazen heinean, likidoa odol-hodietara itzultzen da eta odol-bolumena gehitu egiten da. Bihotzak eta giltzurrunak ongi erantzuten badute, diuresia gehitu egingo da. Erredura handiak izan dituzten pertsonek edema orokorra izaten dute; edemak odol-hodiak estutu ditzake eta iskemia eragin. Kasu horietan, eskarotomiakegitea beharrezkoa izan daiteke. Eskarotomiakluzeraka egiten diren ebakidurak dira, edemak eragiten duen konpresioa gutxitzeko helburuarekin. Odol-hodi eta nerbio nagusirik ez dagoen gunean egiten diraeskarotomiaren ebakidurak.   7.6.3.3. Aldakuntzak arnasketan Erredurak izaten dituzten 3 pertsonatatik batek oxigenazio arazoak izaten ditu. Erreduraren eraginez katekolaminek eragiten duten baso-uzkurketaren ondorioz, periferiara oxigeno gutxiago helduko da. Beraz, biriketako arazorik ez egon arren, hipoxia sor daiteke erreduraren ondorioz. Goiko arnasbideetan edota behekoetan gertatuko kalteagatik biriketako arazoak ager daitezke; beroak edema eta buxadura eragin dezake arnasbideetan. Karbono monoxidoa inhalatzeak arnasketan kalte garrantzitsuak eragin ditzake. Arnasketaren aldakuntzak erredura gertatu eta berehala edo orduetara ager daitezke. Pertsona batek arnasketan kaltea izan dezakeela pentsatzen bada, 24 orduan behaketan egon beharko du (arnasbideetako buxadura orduetara ere gerta baitaiteke).   7.6.3.4. Aldakuntzak gorputz-tenperaturan Larruazaletik likidoa galtzen denean hipotermia agertzen da eta gorputzak zailtasunak izaten ditu tenperatura erregulatzeko. Goputz-tenperatura egokia mantentzeko, giroko tenperatura zaindu egin beharko da (lanpara termikoak erabil daitezke) eta zauriak ahal den denbora laburrenean edukiko dira agerian. Gorputz-tenperatura ondestean neurtuz gero, neurria zehatzagoa izango da. Erredura larriak gertatu diren egoeretan, erreduraren larritasunezko egoera gainditu denean, pertsonak tenperatura altuegia izatea gerta daiteke aste batzuetan zehar. Gainera, bakteriemiak eta septizemiak sukarra eragin dezakete.        7.6.4. LARRIALDI-EGOERAKO ZAINKETAK     * Pertsona bero-iturritik lehenbailehen aldendu.     * Erredura elektrikoa bada eta pertsona iturri elektrikoari erantsita       badago, ez ukitu. Gai ez-eroale batekin aldendu iturri elektrikoa.     * Erredura sugarrak eragindakoa bada eta pertsonak arropa sutan badu,       sugarrak itzali beharko dira lehenbailehen: berokiekin, mantekin, lurrean       pirritatuz, urarekin... Erretako jantziak ez zaizkio berehala erantziko;       larruazalari erantsita egon baitaitezke eta kentzerakoan larruazala altxa       baitaiteke. Sugarrak itzalitakoan, erretako gunean likido hotza jarri       behar da (izotza ez).     * Erredurak larruazalean eragiten dituen kalteak ikusgarrienak izan       daitezke, baina bizia arriskuan jartzen duena aurrena balioetsi beharko       da; arnasketaren eta zirkulazioaren aldakuntzak, alegia. Aldi berean       pertsonaren korde maila balioesten da.     * Lehendabizi arnasketa balioetsi behar da eta arnasbideak iragazkorrak       mantendu behar dira. Erredura sugarrak eragindakoa bada edo errekuntza-       gairen batek parte hartu badu, oxigenoa ematen zaio pertsonari.     * Zirkulazioa balioesteko tentsio arteriala eta pultsua neurtzen dira;       hipotentsioa eta takikardia ager daitezke. Likidoak zain-barnetik eman       behar badira, kateter zentrala jartzen zaio pertsonari.     * Arnasketa eta zirkulazioa egokiak direnean, erretako gunean jarriko da       arreta. Erreduraren sortzailea edozein dela ere, erretako gunean likidoa       (seruma, ura) bota behar da: edema eta uraren lurrinketa gutxitzeko eta       mina baretzeko. Nahiko ura bota ondoren, oihal lehor eta garbiekin       (esterilak badira, hobe) estali behar da erretako gunea; mikroorganismoen       kutsadura ekiditeko eta mina gutxitzeko.     * Erredura gai kimikoak sortutakoa bada, erretako gunearen gainean ur asko       botatzea komeni da (urak disolbatzaile ekintza egiten baitu). Kasu       horretan, jantziak berehala kentzen dira.     * Bitxiak kendu egin behar dira, edemaren eraginez bitxiek odol-zirkulazioa       eragotzi baitezakete.     * Pertsonak ez du ezer hartu behar ahotik eta goitikak arnasbideetara       pasatzea ekiditeko gorputz-jarrera egokian egon behar du.     * Lehenbailehen ospitalera eramango da erredura handiak jasan dituen       pertsona. Ospitalean pertsonaren egoera balioetsiko da berriro, eta behar       dituen zainketak emango zaizkio.       7.6.5. ERIZAINTZA-PROZESUA 7.6.5.1. Erizaintza-balioespena Erredura jasan duen pertsona ospitalera iristen denean, bere osasun-egoera balioesten da berehala. *** Elkarrizketarekin hainbat gauza jakiten dira: ***     * Erredura nola gertatu den, zerk eragina izan den.     * Gai erretzaileak eragina izan duen denbora.     * Kerik egon den ala ez (arnas arazoak egon daitezkeen balioesteko)     * Istripua non gertatu den; toki itxian ala irekian. Toki itxian gertatu       bada, karbono monoxidoaren inhalatzea eta toxikapena sortzea errazagoa       izaten da.     * Eztandarik egon den ala ez, beste lesioak aztertzeko (belarrikoak,       esaterako).  *** Azterketa fisikoarekin eta prozedura osagarriekin: ***     * Arnasketa eta airebideen iragazkortasuna balioetsiko da. Karbono       monoxidoaren inhalatzea gertatu dela susmatzen bada, zeinu hauek behatuko       dira: takikardia, takipnea, zefalea, zorabioak, goragalea, mukosak       ilunagoak eta nahasmendua izatea. Arnasbideetan lesio termikorik badagoen       jakiteko behaketa egingo da: arnas zailtasuna, sudurreko ileak kiskalita       dauden, ahoan eta eztarrian erredurak dauden, marrantarik duen eta       jariakinak beltzak diren.     * Zirkulazioa eta oreka hidroelektrikoa balioetsiko dira: tentsio arteriala       eta bihotz-maiztasuna neurtuko dira. Odol-analisiak ere egingo dira;       erredura larrietan hematokrito altua agertzen da, baina, likidoak       berritzen doazen heinean, hematokritoa zuzendu egingo da. Gernu-analisian       gernuaren dentsitatea altua izaten da lehenengo egunetan, baina, likidoak       gorputzera sartzen doazen heinean, bere onera itzultzen da gernuaren       dentsitatea.     * Lepoa, toraxa edo goiko gorputz-adarretan azalera handia hartzen duten       erredura sakonak gertatzen direnean, eskarotomiak egitea beharrezkoa izan       daiteke (edemak eragiten duen presioa gutxitzeko).     * Pertsonak sentitzen duen mina ere balioetsi behar da, eta sendagileak       esandako analgesikoak emango zaizkio.     * Erredura jasandako gunea balioetsi behar da, erreduraren azalera eta       sakonera zehazteko. Jantzi guztiak kenduko zaizkio, erretako gunea serum       fisiologikoarekin garbituko da eta oihal esterilekin gune osoa estaliko       da.     * Beste traumatismoak ere (hausturak, esaterako) balioetsiko dira.  7.6.5.2. Erizaintza-diagnostikoak, helburuak eta erizaintza-jarduerak Balioespenaren ondoren irtengo diren erizaintza-diagnostiko batzuk hauek dira:     * Arnasketa eredua ez-eraginkorra, arnasbideen buxadurarekin erlazionatua.     * Gutxiegizko likido-bolumena, likidoa odol-hodietatik gune interstizialera       pasatzearekin eta uraren lurrinketarekin erlazionatua.     * Hipotermia, larruazaletik gertatu den uraren lurrinketarekin       erlazionatua.     * Min akutua, erredurak nerbioetan egindako kaltearekin erlazionatua.  Guk, atal honetan, aipatutako lehenengo bi diagnostikoak landuko ditugu; diagnostiko bakoitzarekin helburuak eta jarduerak azalduko ditugu.  *** Erizaintza-diagnostikoa: ***     * Arnasketa eredua ez-eraginkorra, arnasbideen buxadurarekin erlazionatua.  *** Helburuak: ***     * Pertsonak airebideak iragazkorrak izango ditu.     * Pertsonak arnasketa eraginkorra egingo du (arnas maiztasuna: 14-18       minutuko, eta oxigeno-saturazioa: %96 gainetik).  *** Erizaintza-jarduerak: ***     * Oxigenoa administratu behar da: oxigeno-mozorroarekin edo zintzurresteko       hoditik.     * Airebideak iragazkorrak mantendu behar dira; beharrekoa bada, jariakinak       xurgatuz. Arnasketa sakonak eta eztul eraginkorra egitea komeni da.     * Arnasketa balioetsi behar da ordubetez behin lehenengo egunean, eta 2-       3 orduz behin ondorengo egunetan: arnas maiztasuna, sakonera, arnasketan       soinurik sortzen den. Hipoxia adierazten duten zeinuak eta sintomak ere       balioetsi behar dira: disnea, zianosia, sudur-hegadak, giharren tenka,       eta abar.  *** Erizaintza-diagnostikoa: ***     * Gutxiegizko likido-bolumena, likidoa odol-hodietatik gune interstizialera       pasatzearekin eta uraren lurrinketarekin erlazionatua.  *** Helburuak: ***     * Perstonak likido eta elektrolitoen oreka berreskuratuko du.     * Pertsonak tentsio arterialaren neurria 90/60 mmHg baino altuagoa izango       du.     * Pertsonakpultsuaren neurriak 120 taupada minutuko baino baxuagoa izango       du.     * Pertsonak gernu kopuru egokia kanporatuko du, eta gernuaren kolorea hori       argia izango da.  *** Erizaintza-jarduerak: ***     * Tentsio arteriala eta pultsua maiz balioetsi behar dira, helburuetan       finkatutako neurrien tartean dauden edo ez jakiteko.     * Erredura izandako gunean serumez bustitako oihal esterilak jarriko dira;       likido gehiago ez galtzeko eta infekzioa ekiditeko.     * Zain zentral bat kanalizatuko da, likidoak zain-barnera sartzeko. Ahal       bada, ziztada erreduratik urrun egin behar da, infekzioak ekiditeko.       Zaina lehenbailehen hartu behar da, edema interstizialak zaina hartzea       zaildu baitezake. Zain-barneko kateterra eta ekipoak esterilitatez       maneiatuko dira, germenak odol-zirkulaziora sar ez daitezen.     * Galdutako likidoak berritu egin behar dira. Sendagileak esango du zenbat       likido sartu behar den zain-barnera eta erizainak fluxu-egokian sartuko       ditu; 24 orduan zain-barnean sartu beharreko likido-bolumenaren erdia       lehenengo 8 orduetan ematen da; beste erdia, berriz, hurrengo 16       orduetan.     * Kanporatzen den gernua orduz ordu balioetsi behar da: 30-50 ml. Maskuriko       zunda askotan jartzen da. Diuresia 30 ml/orduan baino baxuagoa bada,       sendagileari esan behar zaio.     * Giharren tonua eta erreflexuak ere balioetsi behar dira; elektrolitoetan       aldakuntzak daudela adierazi baitezakete. 7.6.5. ERREDURAREN TRATAMENDU LOKALA 7.6.5.1. Kontuan izan beharrekoak     * Erredura gertatutako gunean seruma edo ura bota behar da lehenbailehen       eta apositu esterilekin estali.     * Zauriak ongi orbaintzeko, odol-fluxua nahikoa izan behar du.     * Ehun nekrosatuak orbaintzea eragozten du. Kutsatutako ehunak eta nekrosia       duten ehunak kanporatzeari desbridatzea esaten zaio. Desbridatzearekin bi       helburu lortzen dira: infekzioetatik babestea eta injertoa egiteko gunea       prestatzea.     * Desbridatzea hiru eratara egin daiteke:     * Era naturalean: ehun nekrosatua askatzeko pomada entzimatikoak ematen       dira.     * Era mekanikoan: pintzarekin eta bisturiarekin hildako ehuna kentzen da.     * Era kirurgikoan: ebakidura kirurgiko bat egiten da kutsatutako ehuna eta       nekrosia duena kanporatzeko.     * Asepsia-arau guztiak jarraituz egin behar dira sendaketak. Zauriaren       ezaugarrien arabera hainbat pomada erabil daitezke.     * Tetanosaren aurkako profilaxia kontuan izan behar da erredura izandakoan.     * Erredura handiak jasan dituzten pertsonak zaintzeko unitate bereziak       daude, larrialdiko zainketak jaso ondoren erredura handiak izan dituzten       pertsonak unitate horietara eramaten dira. 7.6.5.2. Sendaketak lehen graduko erreduretan Lehen graduko erreduretan kaltetutako larruazalean pomada bat jartzea nahikoa izaten da. Gehienetan ez da beharrezkoa izaten gunea estaltzea. Erizainak esku garbiketa higienikoa egingo du eta eskularru garbiak jantziko ditu.  7.6.5.3. Sendaketak bigarren graduko erreduretan     * Sendaketa herskariak egiten dira gehienetan, kutsadura-arriskua       gutxitzeko.     * Apositu aldaketak egin baino 20 minutu lehenago, analgesia ematea       komenigarria izaten da, mina gutxiago sentitzeko.     * Erizainak eskuak garbituko ditu prozedura egin aurretik, eta ondoren eta       prozeduran zehar eskularruak erabiliko ditu. Erreduraren arabera,       txabusina, mozorro kirurgikoa eta txanoa erabiltzea beharrezkoa izan       daiteke.     * Erreduraren garbiketa hainbat eratara egin daiteke (serum       fisiologikoarekin, hidroterapia eginez). Esterilitatez zaindu behar da       erretako gunea.     * Babak txikiak direnean, ez dira kentzen (xurgatu egiten baitira), baina,       handiak direnean edo infekzio-zeinuak agertzen direnean; babaren gaineko       azala kendu egin behar izaten da (asepsia-arau guztiak jarraituz beti).     * Aurpegian eta lepoan gertatzen diren erreduren sendaketa egin ondoren,       gunea ez da estaltzen. Erredura airera uzteak baditu abantaila batzuk:       behaketa era jarraian egin daiteke eta oxigenoak orbaintzeari mesede       egiten dio. Baina, bestalde, erredura infektatzeko arriskua handiagoa       izaten da.     * Apositu biologiko naturalek epitelizazioa suspertzen duten, likido galera       gutxitzen dute eta mina baretzen dute. Gainera, apositu horiekin       sendaketak egunero ez dira egin behar: 2-3 egunez behin egiten dira.       Eskuetan erabiltzen diren apositu biologikoek eskularruen itxura dute eta       gardenak direnez, gunearen behaketa maiz egin daiteke.     * Erredura hanketan bada, apositua babesteko benda jarri behar da;       abdomenean edo toraxean bada, berriz, apositu esterilaren gainean       kotoizko sarea jartzen da (tubifix).     * Erredurak gorputz-adarretan gertatzen direnean, altxatuta mantendu behar       dira gorputz-adarrak eta artikulazioak luzatuta.  **** 7.6.5.4. Sendaketak hirugarren graduko erreduretan ****     * Tratamendua, gehienetan, kirurgikoa izaten da. Lehenengo egunetan terapia       topikoa egiten da eta ondoren kirurgikoki desbridatzen da, gero injertoak       egiteko.     * Desbridatzea dermotomoarekin edo bisturiarekin egin daiteke, ehun       osasuntsura iritsi arte.     * Injertoak egiteko autoinjertoak egiten dira gehienetan(norberaren       larruazala erabiliz).     * Injertoaren gune emailea ere prestatu egin behar da larruazala “hartu”       aurretik. Dermotomoarekin larruazal zati mehe bat kentzen da injertoa       egiteko.     * Azalera handian egin behar bada injertoa eta gune emaileetik nahiko       larruazala lortu ezin denean, gune emailetik hartutako larruazala saretu       (mehetu) egiten da; horrela, lortutako larruazala 3-4 aldiz zabal       daiteke. Sarezko autoinjertoa, erretako gunea handia denean bakarrik       erabiltzen da; markak uzten baititu. Aurpegian, eskuetan, oinetan eta       artikulazio guneetan injertoa egiteko jartzen den larruazala ez da       saretuta egoten.  7.7._PRESIO-ULTZERAK 7.7.1. KONTZEPTUA Presioaren eraginez larruazalean sortzen den lesioa da presio-ultzera. Larruazaleko ehunak bi plano gogorren tartean konprimatzen direnean (adibidez, hezurraren eta aulkiaren artean) odola ez da behar bezala iristen ehunetara eta iskemiaren ondorioz ehunetan kaltea sortzen da. Orain dela urte batzuk, “etzanerako ultzerak” esaten zitzaien presio-ultzerei; baina etzanda ez ezik, beste gorputz-jarreretan (eserita, esaterako) egonda ere larruazalean ultzerak sor daitezkeenez, presio-ultzera hitza erabiltzea zuzenagoa da. Presio-ultzeren prebentzioan duen zeregina ezagutzea eta presio-ultzera duen pertsonaren zainketak nola egin jakitea oso garrantzitsua da erizainarentzat. Erizaintza-zainketak landu aurretik, presio-ultzeren sorburua, ultzera agertzeko arriskua duten guneak eta presio-ultzeren eragileak aztertuko ditugu.  7.7.2. PRESIO-ULTZEREN SORBURUA Presio-ultzeren sorburu nagusia presioa da, baina ez da bakarra; igurzketek eta zizailadura indarrek ere parte hartzen dute presio-ultzeren sorreran.   7.7.2.1. Presioa Grabitateak larruazalean eragiten duen indar perpendikularra da presioa. Arterien inguruko kapilaren barruko presioa 32 mmHg-koa izaten da; odol-fluxua gehitzen denean (hiperemia), berriz, 60 mmHg-koa. Kapilarretako odol-fluxuak duen presioa baino presio handiagoa jartzen bada kapilarren kontra, kapilarrak buxatu egingo dira; odol-fluxua eragotziz (iskemia). Gorputzaren gune batean 60 mmHg baino presio altuagoa jartzen bada ordubetean, kaltea sortzen da larruazala eta hezurra tartean dauden ehunetan. Kapilarretako iskemiak kapilar mintzaren iragazkortasuna handitzen du eta kapilarren baso-zabalketa gertatzen da; likidoa odol-hodietatik gune interstizialera pasatuko da. Hanturazko prozesu bat sortzen da eta horren ondorioz hiperemia erreaktiboagertatzen da. Presioa desagertzen bada, ehunetara odola iritsiko da kapilarretatik, eta hiperemiadesagertu egingo da. Presioa ez bada desagertzen edo gutxitzen, ehunetan kalte itzulezinak gertatuko dira; eskara eta ultzera agertuko dira. Ehunetako nekrosia gertatzen denean agertzen da eskara. Presio-ultzera batean kaltetuta dagoen ehun guztia kanpotik ez antzematen gerta daiteke. Ehunetan gertatutako kaltea kono baten irudiarekin parekatzen badugu, konoaren goiko muturra larruazalean egongo litzateke eta konoaren oinarria larruazalpean eta hezurraren inguruan. Presio-ultzera agertu bitartean ehunetan gertatzen dena hau da: PRESIOA  EDEMA (likidoa odol-hodietatik gune interstizialera pasatzen da)  FLIKTEMA (batzuetan)  ERITEMA (hiperemiaerreaktiboagatik)  ISKEMIA  NEKROSIA  ESKARA  ULTZERA  7.7.2.1. Igurzketa Gorputzaren paraleloan eragiten duen indarra da igurzketa. Adibidez, pertsona bat ohearen goiko aldera besoetatik heldutan arrastaka (ipurdia altxatu gabe) igotzen denean, larruazaleko ehunak izarekin igurzten dira; azaleko geruzak kaltetuz.  7.7.2.1. Zizailadura-indarrak Presioaren eta igurzketaren konbinazioa da. Gehienetan, pertsona ohean Fowler gorputz-jarreran dagoenean gertatzen da. Fowlergorputz-jarreran dagoen pertsonaren gorputzak beherantz irristatzeko joera izaten du, eta mugimendu hori egiten dute sakro-gunean sakonean dauden ehunek. Baina sakro-gunea estaltzen duen larruazalak gutxi mugitzeko joera du (izarari itsatsita bezala egoten baita). Beraz, larruazalaren azaleko ehunak oheari erantsita bezala geratzen dira eta gutxi mugitzen dira; hezurrari lotuta dauden ehunak, berriz, gehiago mugitzen dira. Horren guztiaren ondorioz, azaleko eta sakoneko ehunen artean igurzketa sortuko da eta gune horretako odol-hodietan eta ehunetan kaltea eragingo du. 7.7.3. PRESIO-ULTZERAK AGERTZEKO ARRISKUA DUTEN GUNEAK Presio-ultzerak hezur guneetan agertzen dira gehienetan. Gorputz-jarreraren arabera, presio-ultzera agertzeko arrisku handiena duten guneak hauek dira:     * Ahoz gora etzanda: orpoak, sakroa, ukondoak, omoplatoak eta okzipuzioa.       Behatz-muturretan izarekin presioa egiten bada, presio-ultzera ager       daiteke.     * Ahuspez etzanda: behatz-muturrak, belaunak, gizonezkoetan genitalak,       emakumezkoetan titiak eta belarria.     * Albora etzanda: maleoloak, belaunetako kondiloak, trokanter handia,       saihetsezurren gunea, akromiona eta belarria.     * Eserita: orpoak, sakroa, ukondoak, omoplatoak eta okzipuzioa.   7.7.4. PRESIO-ULTZEREN ERAGILEAK Presio-ultzeren eraketan presioa sorburu nagusia dela esan dugu eta igurzketak eta zizailadura indarrek ere eragina dutela. Hala ere, pertsona batzuek beste batzuek baino arrisku gehiago izaten dute presio-ultzera jasateko. Pertsonaren egoera orokorrak, pertsonaren larruazalaren egoerak eta pertsonak ingurutik jasotzen duen laguntzak eragin handia dute presio-ultzeren sorreran.  7.7.4.1. Pertsonaren egoera orokorra     * Ibilgetasunapresio-ultzeren arrisku faktore nagusia da. Ikerketa baten       emaitzen arabera, presio-ultzerak zituzten pertsonen %90ak baino gehiagok       ibilgetasuna zuten (Anaya, Cañas, Domínguez, Sepúlveda, López, Moreno,       Bujalance, Alcaide, Rodríguez, Reyes eta Vallejo, 2000). Ibilgetasunak       hainbat eragile izan ditzake: traumatismoak izatea, lasaigarriak hartzea,       bere kordean ez egotea, hemiplejia edo paraplejia izatea. Mugitu ezin den       pertsona mugitzea beharrezkoa dela garbi izan behar dute pertsona       zaintzen duten pertsonek: osasun-langileek eta senitartekoek. Etxean       zainketak ematen dituzten zaintzaileei (gehienetan, senitartekoak izaten       dira) osasun-heziketa ematea ezinbestekoa izango da.     * Inkontinentzia: gernuaren edota gorozkien inkontinentziak larruazala       kaltetzen du eta horren ondorioz larruazalean presio-ultzera sortzea       errazagoa izaten da.     * Elikapen-egoera: presio-ultzerak sortzeko arriskua pertsonaren elikapen-       egoerarekin lotuta dago. Pertsona argalaren hezurrak larruazaletik gertu       daude eta horrek ehunen konpresioa handitzen du. Pertsona gizenen ehun       adiposoak (gantzak, alegia) kuxinaren funtzioa betetzen du, baina, pisua       handiagoa denez, presioa ere handiagoa izango da. Elikapen-egoerak ere       ultzeren orbaintze-prozesuan garrantzi handia du (ikus 7.4.3.2. atala).     * Asaldura metabolikoak: diabeteak, deshidratazioak, shock egoerak eta       giltzurrunetako gutxiegitasunak, besteen artean, presio-ultzerak sortzeko       arrisku-faktore garrantzitsuak dira.     * Asaldurak sentikortasunean:iskemiak sortzen duen minaren sentipena       deuseztatzen bada, gehiegizko presioak eragiten duen mina ez du sentituko       eta ez da mugituko; presio-ultzera sortuko da. Adibidez, hemiplegia duten       pertsonen kasua.     * Beste osasun-asaldurak: arterietako gutxiegitasunaren ondorioz ehunetara       odol-fluxu gutxiago iristen da; arnas arazo kronikoa duen pertsonaren       ehunetara oxigeno gutxiegi iristen da.     * Adina: pertsona zaharren larruazala meheagoa izaten da (larruazalpeko       ehuna urriagoa baita) eta elastikotasun gutxiago izaten du. Gainera,       ibilgetasuna eta beste osasun-asaldurak pertsona zaharren artean       aurkitzea errazagoa denez, presio-ultzera sortzeko arriskua handiagoa       izango da pertsona zaharretan.     * Zenbait sendagai hartzea: kortikoideek ehunen argaltzea eragiten du,       ehunen erresistentzia gutxitzen dute eta orbaintze-prozesua eragozten       dute. Kimioterapikoek nekrosi arriskua handitzen dute.       7.7.4.2. Larruazalaren egoera       Larruazala egoera onean egotea garrantzitsua da presio-ultzeren arriskua       gutxitzeko. Hainbat arrazoirengatik larruazala kaltetuta egon daiteke:     * Larruazalean hezetasuna dagoelako: higiene urriak, gernuaren eta       gorozkien inkontinentziak, izerdiak eta beste jariaketak larruazala       beratzen dute. Higiene-neurriak ongi betetzea (garbitu ondoren ondo       lehortu...) oso garrantzitsua da larruazala egoera onean edukitzeko.     * Larruazala lehorregia dagoelako: xaboi narritagarriak erabili direlako,       larruazalean alkohola ematen delako, odol-fluxu gutxiegi iristen delako       era kronikoan (arterietako gutxiegitasunean) larruazala lehortzea eragin       daiteke.     * Larruazalean traumatismoak gertatu direlako: urradurak, hematomak, eta       abar.     * Larruazalean presioa, igurzketa eta zizailadura indarrak eragina       dutelako: ebakuntza kirurgikoa luzea denean, ebakuntza-mahaiaren kontra       jasaten duten presioagatik ehunak kaltetu daitezke; ebakuntzaren       ondorioz, hainbat arrazoirengatik (mina duelako, trakzioa duelako,       flebitisa duelako, kateterra duelako...) ibilgetuta egon daiteke pertsona       eta horrek presioaren arriskuak handitzen ditu. Pertsona ohean beherantz       irristatzen denean, zizailadura indarrak agertuko dira. Pertsona izaren       kontra mugitzen denean arrastaka, igurzketak larruazala kaltetuko du. 7.7.4.3. Inguruko laguntza       Presio-ultzera izateko arriskua duen pertsonak edo jada ultzera duenak       laguntza behar izaten du. Laguntza hori, pertsonek ematen dute gehienbat,       baina zenbait material ere lagungarria izaten dela esan behar da.       Giza baliabideak     * Ospitaleetan; presio-ultzerak sortzeko arriskua gutxitzeko eta presio-       ultzeren konplikazioak ekiditeko beharrezkoa izango da:     * Osasun-langileen heziketa eta motibazioa; prebentzio-protokoloak       finkatzea, motibazioa suspertzea eta ekipoko kide guztien parte hartzeak       presio-ultzerak sortzeko arriskua gutxitzen dute. Osasun-langileek ez       badute garbi zer egin behar duten presio-ultzerak ekiditeko eta       tratatzeko, ultzerak maizago agertuko dira eta nekezago sendatuko dira .     * Presio-ultzerak ekiditeko eta tratatzeko neurriak eguneko 24 orduetan       bete behar dira:zainketa-plangintzak huts egiten badu txanda batean,       presio-ultzera sortu edo okertu daiteke.     * Nahiko langile egotea:gaueko txandan, aste bukaeretan eta opor-garaian       langile gutxiago egoteak presio-ultzerak sortzeko arriskua handitzen du.           o Etxeetan; pertsona askok zainketak etxean jasotzen dituzte. Etxeko             zaintzaile nagusia senitarteko emakume bat izaten da gehienetan.             Etxeko zaintzaileak erizainaren laguntza jasotzea oso garrantzitsua             da; zaintzaileak osasun-heziketa behar du, eta osasun-arazoen             aurrean erizainarengana jo dezakeela jakin behar du. Osasun-             heziketa egiteko garaian zainketak behar dituen pertsonaren egoera             eta zaintzailearen gaitasuna kontuan izan behar dira. Osasun-             heziketan landuko dira, besteen artean, higienearen zainketa,             elikaduraren zainketa eta gorputz-jarreraren aldaketak.        Baliabide_materialak; materiala beti osagarria da;hau da,materiala       bakarrik erabiliz (beste neurririk hartu gabe) ez dira presio-ultzerak       ekiditen. Presio-ultzerak ekiditeko erabiltzen diren hainbat material       7.19. taulan ikus ditzakezu.  ***** 7.7.5. ERIZAINTZA-BALIOESPENA *****     * Pertsonaren_balioespenak_integrala_izan_behar_du, independentzia-       agerpenak eta dependentzia-agerpenak identifikatzeko eta erizaintza-       diagnostikoak ateratzeko. Gero, helburuak eta jarduerak finkatuko dira,       eta azkenean, helburuen lorpena ebaluatuko da .     * Pertsona_batek_presio-ultzera_izateko_arriskua_duen_ala_ez_jakiteko,       pertsona ospitaleratzen denean eta egunez egun balioetsi behar da.       Horretarako hainbat eskala daude; erabilienetako bat Norton eskala da       (7.20. taulan ikus dezakezu). Norton eskalak ultzerak agertzeko arriskua       neurtzen du, pertsonaren egoera fisikoa, korde maila, jarduera,       mugikortasun maila eta inkontinentzia balioetsiz.     * Presio-ultzera_sortu_denean_zein_fasetan_dagoen_zehaztu_behar_da (ikus       7.21. taula) eta ultzeraren egoera balioetsi behar da: kokagunea,       tamaina, zulorik dagoen, ehunaren ezaugarriak (nekrosia, pikortatze-       ehuna, eritema, epitelizazioa...), ultzeraren inguruko larruazalaren       egoera, jariakinen ezaugarriak (odola, zornea, asko, gutxi...), minik       ematen dion pertsonari, eta infekzio-zeinuak. Ultzeraren balioespena       astean behin egin behar da gutxienez.  7.7.6. ERIZAINTZA-DIAGNOSTIKOAK, HELBURUAK ETA ERIZAINTZA-JARDUERAK  7.7.6.1. Erizaintza-diagnostiko batzuk Pertsonaren egoeraren arabera hainbat erizaintza-diagnostiko adieraz daitezke. Guk, atal honetan, presio-ultzerekin lotura duten erizaintza-diagnostiko batzuk aipatuko ditugu:     * Larruazalaren osotasunean narriadura sortzeko arriskua, mugikortasun       ezarekin erlazionatua.     * Larruazalaren osotasunaren narriadura, mugikortasun ezarekin       erlazionatua.     * Infekzio arriskua, gorozki- eta gernu-inkontinentziarekin erlazionatua.     * Norberaren zaintza egiteko ezintasuna, higienean, aldakuntza       kognitiboekin erlazionatua.  Aipatu ditugun lehenengo 2 diagnostikoak jarraian landuko ditugu  7.7.6.2. Lehen adibidea       Erizaintza-diagnostikoa:Larruazalaren osotasunean narriadura sortzeko       arriskua, mugikortasun ezarekin erlazionatua.   Helburua:Pertsonaren larruazala osorik eta egoera onean egongo da. ** Erizaintza-jarduerak: **     * Presio-ultzeren prebentzioan neurririk eraginkorrena pertsonaren gorputz-       jarrera aldatzea da. Gorputz-jarreren aldaketak egiteko plangintza egin       behar da:     * Gorputz-jarrera2-3_ordutik_behin_aldatu_behar_da, presio-ultzera izateko       pertsonak duen arriskuaren arabera. Eserita dauden pertsonak 15 minutuz       behin altxatu behar dira, ipurmasailen inguruko presioa aldiro       gutxitzeko.     * Gorputz-jarreraz aldatzerakoan txandaketa_zehatz_bat_jarraitu_behar_da:       ohean dauden pertsonak ahoz gora, albora (eskuinera eta ezkerrera) eta       ahuspez etzanda egon daitezke, eta oheburuak ez du 30º baino altuago egon       behar.     * Gorputzak jarrera_anatomikoan egon behar du beti (uzkurketak eta horren       ondorioz sortzen den mina ekiditeko). Zifosi lunbarra eta zerbikaletako       gehiegizko flexioa ekidin behar da.     * Gorputzeko_pisua_banatu_egin_behar_da, gune batzuetan handiegia izan ez       dadin. Material osagarria (burukoak, airezko koltxoia...) erabili behar       da presioa banatzeko eta larruazala babesteko. (Ikus 7.22, 7.23., 7.24.       eta 7.25 irudiak). Material osagarria garrantzitsua da presio-ultzerak       ekiditeko, baina beste neurriekin batera (gorputz-jarreraren aldaketa,       esaterako) ez bada erabiltzen, presio-ultzera sortu egingo da.       Pertsonaren gorputz-jarreraren arabera presio-guneak zeintzuk diren       gogoratu behar da (7.7.3. atala), gune horietan arreta berezia jarri       beharko baita. Oinetan, orpoetan eta ukondoetan babesleak jarri behar       dira. Popliteo-txokoan (belaun azpian) zainetako itzulera ez da eragotzi       behar burukoekin.     * Gorputz-jarreraren aldaketa eta ordua dagokion orrian_idatzi behar da,       zainketen jarraipena ziurtatzeko.     * Ariketa_aktiboak_edota_pasiboak_egin_behar_dira, giharren tonua eta       artikulazioen mugikortasuna mantentzeko eta zirkulazioko arazoak       ekiditeko.     * Pertsona_gorputz-jarreraz_aldatu_behar_denean,_altxatuz_mugitu_behar_da,       arrastaka_ez. Ohe erdian zabalduta eta tolestuta jartzen den izara oso       baliagarria izaten da ohean dauden pertsonak mugitzeko. Erizainak,       pertsona mugitzen duenean, bere buruan kaltea sortzea saihestu behar du;       indarra egiteko hankak erabiltzea eta bizkarra zuzen edukitzea       garrantzitsua da arazoak ekiditeko(ikus 7.26. irudiak)     * Larruazala_zaindu_egin_behar_da: larruazalaren higienea ongi egin behar       da eta hezetasuna saihestu behar da (garbitu ondoren ondo lehortu).       Gernu-inkontinentzia duen pertsonaren larruazalaren higienea behar       hainbat aldiz egin behar da. Larruazalaren azpian egongo den arropa       (izara…) zimurrik gabe ipini behar da. Pertsonak zundarik jarrita badu       (maskurikoa, sudur-urdailetakoa) larruazalean presiorik egiten ez duela       egiaztatu behar da.  7.7.6.3. Bigarren adibidea       Erizaintza-diagnostikoa:Larruazalaren osotasunaren narriadura,       mugikortasun ezarekin erlazionatua. *** Helburuak: ***     * Pertsonaren ultzeraren egoera hobetuz joango da: I. fasean dagoen       ultzeraren kasuan, larruazala osorik eta gorritasun gutxiagorekin egongo       da; II., III. edo IV. fasean dagoen ultzeraren kasuan, orbaintze-prozesua       era egokian garatuko, zauria garbia egongo da, jariakin gutxiagorekin,       eta pikortatze-ehuna osatuz joango da.     * Ultzerarik ez dagoen larruazala osorik eta egoera onean egongo da.  ** Erizaintza-jarduerak: **     * Lehen_adibidean_aipatu_ditugun_neurriak_hartu behar dira.     * Presio-ultzeraren_ezaugarriak_balioetsibehar dira; fasea, kokapena,       tamaina, eta abar.     * Ultzera_dagoen_gunean_ez_du_batere_presiorik_egon_behar (material       osagarria erabili).     * Ultzeraren_sorreran_eragina_izan_duten_faktoreak_zaindu behar dira:           o Pertsonaren egoera orokorrari dagokionez: ibilgetasuna saihesteko             neurriak hartu(gorputz-jarrera aldaketak...); inkontinentziak             larruazalean eragin dezakeen kaltea saihestu(gernu-inkontinentzia             dagoenean gernu-kolektoreen beharra balioetsi, abantailak eta             arriskuak kontuan izanda); elikapena zaindu(dieta orekatua, nahiko             bitaminekin eta proteinekin, ehunak birsortzeko beharrezkoak             baitira); asaldura metabolikoak dituztenpertsonekin arreta handia             izan (diabetea duten pertsonen hatzen higienea zaindu…), eta abar.           o Pertsonaren larruazalari dagokionez: larruazalaren higienean eta             hidratazioan arreta jarri: pertsona behar adina aldiz garbitu             (zikina, bustia edo izerditua dagoen guztietan); garbitu ondoren             larruazala ondo lehortu. Izarak ondo zabaldu (zimurrik gabe utzi)             eta larruazalaren azpian zundarik ez utzi.Presioa banatu (pisua             banatzeko neurriak hartu); igurzketa saihestu(pertsona mugitu behar             denean, altxatuz mugitu; arrastaka ez); eta, zizailadura             indarraksaihestu (ohe burua altxatuta eduki behar bada, oheburua             30º baino baxuago eduki).           o Inguruko laguntzari dagokionez: osasun-langileek presio-ultzeren             prebentzioan eta tratamenduan duten zeregina garbi izan behar dute;             osasun-instituzioek nahiko langile kontratatu behar dituzte             pertsonen zainketak egiteko; presio-ultzera duen pertsonak eta             senitartekoek presio-ultzeren prebentzioan eta tratamenduan zer             egin jakin behar dute. Erizainek osasun-heziketa egiterakoan,             ultzera duen pertsonari eta senitartekoei esan behar die: presio-             ultzera zer den, presio-ultzera izateko arrisku handiena duten             guneak zeintzuk diren, presio-ultzerak ekiditeko zer nolako             neurriak hartu behar diren, eta abar.     * Ultzeraren_sendaketa_egin_behar_da: ultzeraren sendaketa era esterilean       egin behar da, eta ultzeraren gunean presioa egotea aldioro ekidin behar       da.  7.7.6.4. Presio-ultzeraren sendaketak ** Helburuak **     * Ultzeran infekziorik ez da sortuko.     * Ultzeraren orbaintze-prozesua ongi garatuko da; ultzerak hezetasuna       izango du eta jariakinak eta nekrosia duten ehunik ez da egongo.  ** Presio-ultzeraren garbiketa **     * Ultzera garbitzeko serum fisiologikoa erabiltzen da. Ultzeraren inguruko       larruazala bakarrik lehortu behar da.     * Pobidona iodatua, ur oxigenatua eta antzeko gaiak erabiltzea ez da       aholkatzen, orbaintzea atzeratu dezaketelako. Pobidona iodatuak zauria       lehor dezake eta zarakarra sortu, eta era jarraituan erabiliz gero,       dermatitisa eragin dezake. Ur oxigenatua ere ez da oso eraginkorra       izaten; bakteriostatikoa da eta argiarekin eta beroarekin azkar       indargabetzen da. (Bastida, Crespo, Vedia eta Marsá 2002, eta Vivó,       Cerdá, Mínguez eta De Andrés, 2002 ). ** Presio-ultzeraren desbridatzea **     * Nekrosia duen ehunak (beltza edo horia; hezea edo lehorra) infekzioa       errazten du eta pikortatze ehunaren hazkuntza eragozten du. Nekrosia duen       ehuna desbridatzea oinarrizkoa da ultzeraren sendaketa gertatzeko.     * Pertsonaren osasun-egoeraren arabera desbridatze-metodorik egokiena       aukeratu behar da. Desbridatzea autolitikoa, entzimatikoa, mekanikoa edo       kirurgikoa izan daiteke. Ultzera II. fasean dagoenean desbridatze       autolitikoa erabiltzen da: apositu herskariekin eta hidrogelekin ultzera       hezea mantentzen da eta garbituz joaten da. Desbridatze entzimatikoa       egiteko kolagenasa eta antzeko gaiak dituzten pomadak erabiltzen dira eta       gainean apositua jartzen da. Desbridatze mekanikoa eta kirurgikoa III.       eta IV. Faseetan dauden ultzeretan bakarrik erabiltzen dira.  *** Presio-ultzera desinfektatzea ***     * Presio-ultzera guztietan bakterioak daude, baina horrek ez du esan nahi       infekziorik dagoenik. Ultzera ondo garbitzea eta desbridatzea oso       garrantzitsua izango da infekzioa ekiditeko.     * Infekzio-zeinuak hauek dira: hantura, gorritasuna, mina, zornea jariatzea       eta usain txarra izatea.     * Antibiotiko topikoak ez dira nolanahi erabili behar ultzera batean,       antibiotikoekiko erresistentziak sor baitaitezke. Infekzio-zeinuak       ultzera mailan bakarrik agertzen badira, gehienetan ez da beharrezkoa       izaten gorputz osoari eragingo dioten antibiotikoak hartzea.     * Ultzeratik lagina jaso behar da antibiotiko-tratamendua hasi aurretik;       laborategiko emaitzen arabera jartzen da antibiotikoa.     * Pomada guztiek ez dute antibiotikorik izaten; batzuk orbaintze-prozesua       amaitzen laguntzeko erabiltzen dira (pomada epitelizanteak, esaterako).  *** Presio-ultzeran jartzeko apositua aukeratzea *** Presio-ultzera batean jartzeko apositua aukeratzerakoan hainbat faktore izan behar dira kontuan: ultzeraren fasea, jariakin-kopurua, zulorik dagoen, ultzeraren inguruko larruazalaren egoera, infekziorik dagoena eta pertsonaren egoera. Apositu on batek ezaugarria hauek izan behar ditu: kolpeetatik babestu behar du, ultzera heze mantendu behar du, jariakinak eta nekrosia duen ehuna kanporatzea erraztu behar du, babes-hesiaren funtzioa bete behar du mikroorganismoen aurrean, gasen trukaketa ez du eragotzi behar, ez du toxikoa izan behar eta ez du alergiarik eragin behar, zaurian ez du gai arrarorik utzi behar eta zauritik erraz kentzeko modukoa izan behar du. Hainbat eratako aposituak daude presio-ultzeretan erabiltzeko: eransgarriak (Op-Site, Tegaderm); zaurian apositua eransten uzten ez dutenak (Linitul, Tulgrasum); hidrogelak (Intrasite gel, Varihesive gel); xurgatzaileak (Debrisán, Allevyn Cavit); desbridatzaileak (Iruxol mono, Parkelase); alginatozkoak (Tegagel, Sorbsan); hidrokoloideak (Varihesive control, Biofilm patch). Apositu hidrokoloideak asko erabiltzen dira presio-ultzeretan; desbridatzea eta orbaintzea errazten baitute. Apositu hidrokoloide herskariak jarri aurretik ultzera garbitu egin behar da eta ultzeraren inguruko larruazala ongi lehortu behar da. Apositu herskaria ultzeraren neurria baino handiagoa izan behar du; ultzeraren inguruko larruazalean 3-4 cm hartuz erantsi behar baita. Apositua 7 egunez jarrita eduki daiteke kendu gabe; baina, aposituaren erdi parea altxatuta badago (desbridatze ekintzagatik), aldatu egin beharko da sendaketa eginez.  7.7.7. ERIZAINTZA-EBALUAZIOA Helburuen lorpena balioesten da erizaintza-ebaluazioan. Ultzeraren behaketa aztertzerakoan ultzeraren inguruan finkatutako helburuak bete diren balioetsiko behar da:     * Ultzerarik ez duen pertsonaren kasuan: larruazala osorik eta gorritu gabe       dagoela.     * I. fasean dagoen ultzeraren kasuan: larruazala osorik eta gorritasun       gutxiagorekin dagoela.     * II., III. edo IV. fasean dagoen ultzeraren kasuan: zauria garbia dagoela,       jariakin gutxiagorekin, pikortatze-ehuna osatzen ari dela eta zauriaren       tamaina txikituz doala  Erizaintza-diagnostikoetan finkatutako beste helburuak ere balioetsiko dira. Helburuak ez badira bete edota arazo berriak agertu badira, plangintza berraztertu beharko da: pertsona balioetsiz, erizaintza-diagnostikoak adieraziz eta helburuak eta jarduerak finkatuz.   7.7.8. AZKENIK, PERTSONAREN ZAINKETA INTEGRALAREN GARRANTZIA Presio-ultzera duen pertsonak, ultzera izateaz gain, beste arazoak ere izaten ditu. Presio-ultzera duen pertsona osotasunean balioetsi behar da. Virginia Hendersonen beharretatik abiatuta pertsonaren balioespena egiten badugu, pertsonaren independentzia-agerpenak eta dependentzia-agerpenak behar bakoitzean antzemango ditugu eta hortik irtengo zaizkigu erizaintza- diagnostikoak, helburuak eta jarduerak. Pertsona osotasunean ez badugu balioesten, ultzeraren zainketa bakarrik egitea gerta daiteke. Azken batean, erizaintzaren helburua pertsona osotasunean zaintzea baita; eta ez bakarrik pertsonak duen ultzera. 7.7.8._BIBLIOGRAFIA_BEREZIA Erabilitako_bibliografia     * Alorda Terrasa, C. (2000). Cura de una herida contaminada o infectada.       Metas de Enfermería, 27, 18-21.     * Alorda Terrasa, C. (2000). Cura de una herida limpia. Metas de       Enfermería, 27, 14-17.     * Agustín Ubide, M.P. (2002). La piel como órgano diana. Jano, LXIII(1436),       1820-1826.     * Anaya Anaya, J., Cañas Fuentes, Mª, Domínguez Marmolejo, A., Sepúlveda       Jurado, A., López Díaz-Cano, MªP., Moreno Naranjo, S., Bujalance Hoyos,       J., Alcaide Sánchez, A., Rodríguez Gálvez, A., Reyes Taboada, A.M. eta       Vallejo Báez, J. (2000). Estudio epidemológico de las lesiones por       presión en un hospital público. Gerokomos/Helcos, 11(2), 102-110.     * Bastida, N., Crespo, R., Vedia, C. eta Marsá M. (2002). Tratamiento       actual de las úlceras por presión. Jano, LXIII(1441), 423-425.     * Brenner, Z.R. (2000). Prevención de las complicaciones postoperatorias.       Nursing, 18(3), 8-13.     * Casado Merayo, E.Mª, López de la Calle, MªT., Martínez García, C., Pérez       Torres, S. Eta Wandelmer Berlinches, I. (1997). Gerokomos/Helcos, VIII       (19), III-VII.     * Davidson, M. (2003). Afine sus habilidades para la valoración de las       heridas. Nursing, 21(5), 23-25.     * De Haro Marín, S., Navarro Arnedo, J.M. eta Orgiler Uranga, P.E. (2001).       Enfermería ante las úlceras por presión. Gerokomos/Helcos, 12(1), 39-43.     * Gago Fornells, M., García González, R.F., Gaztelu Valdés, V., Claudio       Carrillo, J.M. eta Morales Gutierrez, A. (2002). Enfermería Científica,       242-243, 73-76.     * González-Quevedo, C. eta Llorente MªT. (2001). Retirada de las suturas y       grapas. Metas de Enfermería, 35, 12-14.     * Güell Teixidor, I. eta Navarro Caballero, A. (2000). Valoración de la       población de riesgo y de la población con úlceras por presión mediante un       estudio prospectivo histórico en el Hospital General de Manresa en el año       1999. Gerokomos/Helcos, 11(4), 180-184.     * Hernández, E., Royano, L, López, R., Cacicedo, R., Herbosa, M., Riestra,       C. eta Mora G. (2002). Importancia de los registros en la cura de las       úlceras por presión. Gerokomos, 13(1), 38-44.     * Hrouda, B.S. (2000). Cómo retirar las suturas y las grapas quirúrgicas.       Nursing, 18(7), 22-23.     * Kinney, Anita Y. eta King Marijone E. (2001). Una solución adhesiva para       el tratamiento de heridas. Nursing, 19(8), 36-37.     * Martínez Rodríguez, MªP. (2001). Principios generales de los vendajes.       Metas de Enfermería, 37, 10-14.     * Rodríguez Palma, M., Malia Gázquez, R. eta Barba Chacón, A. (2000).       Nociones básicas acerca de las úlceras por presión y su prevención; una       guía para los cuidadores familiares. Gerokomos/Helcos, 11(3), 152-156.     * Rodríguez Palma, M., Malia Gázquez, R. eta Barba Chacón, A. (1997).       Prevención y tratamiento de las úlceras por presión. Rol de Enfermería,       223, 13-18.     * Segovia Gómez, T., Bermejo Martínez, M., Molina Silva, R., Rueda López,       J. eta Torra i Bou, J.E. (2001). Cuidado de la piel y úlceras por       presión. Rol de Enfermería, 24(9), 578-582.     * Tormo Maicas, V., Hervás Ayala, R.V. eta Díaz López, J.A. Úlceras por       presión mantenida. Nuevas perspectivas en su tratamiento (protocolo de       trabajo). (2000). Gerokomos/Helcos, 11(1), 47-58.     * Torra i Bou, J.E. eta Soldevilla Agreda, J.J. (2001). Directrices para el       tratamiento de las úlceras por presión. Gerokomos/Helcos, 12(1), 35-38.     * Torra i Bou, J.E., Rueda López, J., Camañes, G., Herrero Narváez, E.,       Blanco Blanco, J., Ballesté, J., Hernádez Martínez-Esparza, E. eta Verdú       Soriano, J. (2002). Úlceras por presión en los talones. Rol de       Enfermería, 25(5), 370-376.     * Vivo Gisbert, A., Cerdá Olmedo, G., Minguez Martí, A. eta de Andrés       Ibáñez, J. (2000). Cuidados de enfermería en el tratamiento de las       úlceras por presión. Enfermería Integral, 53, XXXIII-XXXVIII.   Bibligrafía erabilgarria     * Aguiló Sánchez, S., Figueiras Mareque, L., Quintillà Gartnau, A. eta       Veiga Bogo, L. (2001). ¿Apósitos tradicionales o curas en ambiente       húmedo?. Rol de Enfermería, 24(12), 866-870.     * Barry, M. (2000). De qué manera ayudan los factores de crecimiento a       curar las heridas crónicas. Nursing, 18(9), 40-41.     * Cabrera Agüera, MªJ., Luque Ortega, Y., Cabello Hidalgo, C. eta Presa       Cuesta, L. (2000). Registro de Enfermería en Úlceras por presión. Hygia,       46, 15-17.     * Capillas Pérez, R., Cabrè Aguilar, V., Gil Colomé, A.M., Garitano García,       A. eta Torra i Bou, J.E. (2000). Comparación de la efectividad y coste de       la cura en ambiente húmedo frente a la cura tradicional. Rol de       Enfermería, 23(1), 17-24.     * Corella Calatayud, J.M., Mas Vila, T. eta Tarragón Sayas, MªA. (2001).       Breve crónica histórica del cuidado de las heridas. Enfermería Integral,       58, XLV-XLVIII.     * Fishman, T.D. (1999). Trabajo interdisciplinario para conseguir la       curación de las heridas de las extremidades inferiores. Nursing, 17(3),       30-31.     * Gago Fornells, M., García González, R.F., Gaztelu Valdés, V., Romero       Organvidez, J. eta Jiménez Luna, A. (2000). Enfermería Científica, 223-       224, 36-41.     * Herrero Narváez, E., Torra i Bou, J.E. eta Martínez Climent, M. (2000).       Utilización de un colchón alternante de aire en la prevención y el       tratamiento de úlceras por presión en una paciente de atención       domiciliaria. Gerokomos/Helcos, 11(2), 95-101.     * Ibars Moncasi, MªP., Farré Llarden, M. Eta Asensio Agelet, T. (1998).       Prevención de las úlceras por presión. Dos alternativas: bloques de       almohadas, colchones de aire alternante. Gerokomos/Helcos, IX(2), 15-24.     * García Collado, F., Salvador Morán, M.J. eta Román García, M.J. (2002).       Tratamiento de lesiones cutáneas combinando apósitos de hidrofibra e       hidrocoloide extra fino. Rol de Enfermería, 25(2), 130-134.     * González Ruiz, J.M., González Cabrero, A.A., Heredero Blázquez, M.T., De       Vera Vera, R., González Ortiz, B., Pulido, M., Santamaría, C., Serrano,       A. eta Gómez-Pardo, L.D. (2001). Factores de riesgo de las úlceras por       presión en pacientes críticos. Enfermería Clínica, 11(5), 184-190.     * Gray, M., Ratliff, C. eta Donova, A. (2003). Proporcione cuidados       cutáneos a un paciente incontinente. Nursing, 21(2), 23-26.     * Martínez Correa, A. (2002). Estudio sobre las complicaciones en heridas       de cirugía menor. Enfermería Integral, 61, XI-XIII.     * Martínez Cuervo, F. eta Soldevilla Agreda J.J. (2000). El cuidado de las       heridas: evolución histórica (2ª parte). Gerokomos/Helcos, 11(1), 38-46.     * Méndez-Eastman, S. (2003). Tratamiento de las heridas con presión       negativa. Nursing, 21(1), 8-13.     * Rodríguez Palma, M., Malia Gázquez, R. eta Barba Chacón, A. (2001).       Valoración de úlceras por presión y heridas crónicas. Un modelo de hoja       de registro en Atención Primaria. Gerokomos/Helcos, 12(2), 79-84.     * Torra i Bou, J.E., Casaroli-Marano, R.P., Martínez Cuervo, F., Reina, M.,       Soldevilla Agreda, J.J. eta Vilaró, S. (2000). El uso del colágeno en la       cicatrización de las heridas. Rol de Enfermería, 23(10), 715-722.     * Torra i Bou, J.E., Rueda López, J., Segovia Gómez, T. eta Bermejo       Martínez, M. (2003). Aplicación tópica de un compuesto de ácidos grasos       hiperoxidados. Rol de Enfermería, 26(1), 54-61.     * Torra i Bou, J.E., Soldevilla Agreda, J.J., Martínez Cuervo, F. eta Rueda       López, J. Apósito de colágeno en polvo en el tratamiento de úlceras por       presión. Rol de Enfermería, 25(9), 610-617. 50 
